<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 16 समालंकारः (४१)</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/shAstram/alankAraH/alankAra-maNihAraH/2/16_samAlaMkAraH_41/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/shAstram/alankAraH/alankAra-maNihAraH/2/16_samAlaMkAraH_41/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="16 समालंकारः (४१)" />
<meta property="og:description" content="अथ समालङ्कारसरः. (४१)  यत्रानुरूपघटनं वर्ण्यते तत्समं विदुः ॥ परस्परमनुरूपयोस्संसर्गस्य वर्णनं समालङ्कारः । अत्रापि संसर्गो विषम इव संयोगलक्षण उत्पत्त्यादिलक्षणश्चेतीदं सर्वप्रकारसाधारणं लक्षणम् । तत्र संयोगादिलक्षणस्य संसर्गस्यानुरूपता च द्वेधा&ndash; स्तुतिपर्यवसायिनी निन्दापर्यवसायिनी चेति । इदं प्रथमविषमप्रतिद्वन्द्वि समम् ॥
तत्राद्या यथा&ndash;
स्थानं श्रीशैलस्तव नूनं त्वं श्रीनिवास एवासि । दानं श्रियश्श्रितेभ्यस्सानन्दं वितरसीति युक्तमिदम् ॥ १३०६ ॥ यथावा&ndash;
स्वालोकैर्वर्धयसे विबुधाग्रसरस्वतो हरे भुवनम् । कैरवमता तव श्रीर्मन्ये त्वं विधुरसीत्युचितमेव ॥ १३०७ ॥ हे विबुधाग्रसर त्रिदशश्रेष्ठ! अग्रे सरतीत्यग्रसर इति विग्रहः । ‘पुरोऽग्रतोऽग्रेषु सर्तेः’ इति टः । ‘यूधं तदग्रसरगर्वितकृष्णसारम्&#39; इत्यादाविव बाहुलकादग्रशब्दस्य एदन्तत्वनिपातनाभावः। हे हरे!" />
<meta property="og:type" content="article" />
<meta property="og:url" content="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/" /><meta property="article:section" content="shAstram" />



<meta itemprop="name" content="16 समालंकारः (४१)">
<meta itemprop="description" content="अथ समालङ्कारसरः. (४१)  यत्रानुरूपघटनं वर्ण्यते तत्समं विदुः ॥ परस्परमनुरूपयोस्संसर्गस्य वर्णनं समालङ्कारः । अत्रापि संसर्गो विषम इव संयोगलक्षण उत्पत्त्यादिलक्षणश्चेतीदं सर्वप्रकारसाधारणं लक्षणम् । तत्र संयोगादिलक्षणस्य संसर्गस्यानुरूपता च द्वेधा&ndash; स्तुतिपर्यवसायिनी निन्दापर्यवसायिनी चेति । इदं प्रथमविषमप्रतिद्वन्द्वि समम् ॥
तत्राद्या यथा&ndash;
स्थानं श्रीशैलस्तव नूनं त्वं श्रीनिवास एवासि । दानं श्रियश्श्रितेभ्यस्सानन्दं वितरसीति युक्तमिदम् ॥ १३०६ ॥ यथावा&ndash;
स्वालोकैर्वर्धयसे विबुधाग्रसरस्वतो हरे भुवनम् । कैरवमता तव श्रीर्मन्ये त्वं विधुरसीत्युचितमेव ॥ १३०७ ॥ हे विबुधाग्रसर त्रिदशश्रेष्ठ! अग्रे सरतीत्यग्रसर इति विग्रहः । ‘पुरोऽग्रतोऽग्रेषु सर्तेः’ इति टः । ‘यूधं तदग्रसरगर्वितकृष्णसारम्&#39; इत्यादाविव बाहुलकादग्रशब्दस्य एदन्तत्वनिपातनाभावः। हे हरे!">

<meta itemprop="wordCount" content="3913">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="16 समालंकारः (४१)"/>
<meta name="twitter:description" content="अथ समालङ्कारसरः. (४१)  यत्रानुरूपघटनं वर्ण्यते तत्समं विदुः ॥ परस्परमनुरूपयोस्संसर्गस्य वर्णनं समालङ्कारः । अत्रापि संसर्गो विषम इव संयोगलक्षण उत्पत्त्यादिलक्षणश्चेतीदं सर्वप्रकारसाधारणं लक्षणम् । तत्र संयोगादिलक्षणस्य संसर्गस्यानुरूपता च द्वेधा&ndash; स्तुतिपर्यवसायिनी निन्दापर्यवसायिनी चेति । इदं प्रथमविषमप्रतिद्वन्द्वि समम् ॥
तत्राद्या यथा&ndash;
स्थानं श्रीशैलस्तव नूनं त्वं श्रीनिवास एवासि । दानं श्रियश्श्रितेभ्यस्सानन्दं वितरसीति युक्तमिदम् ॥ १३०६ ॥ यथावा&ndash;
स्वालोकैर्वर्धयसे विबुधाग्रसरस्वतो हरे भुवनम् । कैरवमता तव श्रीर्मन्ये त्वं विधुरसीत्युचितमेव ॥ १३०७ ॥ हे विबुधाग्रसर त्रिदशश्रेष्ठ! अग्रे सरतीत्यग्रसर इति विग्रहः । ‘पुरोऽग्रतोऽग्रेषु सर्तेः’ इति टः । ‘यूधं तदग्रसरगर्वितकृष्णसारम्&#39; इत्यादाविव बाहुलकादग्रशब्दस्य एदन्तत्वनिपातनाभावः। हे हरे!"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/shAstram\/alankAraH\/alankAra-maNihAraH\/2\/16_samAlaMkAraH_41\/".replace(basePath, "/");
    pageVars.pageParams = {};
    pageVars.pageSource = "shAstram\/alankAraH\/alankAra-maNihAraH\/2\/16_samAlaMkAraH_41.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/" />
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 16 समालंकारः (४१)</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="16 समालंकारः (४१)">16 समालंकारः (४१)</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/shAstram/alankAraH/alankAra-maNihAraH/2/16_samAlaMkAraH_41.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अथ-समलङकरसर-४१">अथ समालङ्कारसरः. (४१)</h2>
<hr>
<h2 id="यतरनरपघटन-वरणयत-ततसम-वद-">यत्रानुरूपघटनं वर्ण्यते तत्समं विदुः ॥</h2>
<p>परस्परमनुरूपयोस्संसर्गस्य वर्णनं समालङ्कारः । अत्रापि संसर्गो विषम इव
संयोगलक्षण उत्पत्त्यादिलक्षणश्चेतीदं सर्वप्रकारसाधारणं लक्षणम् । तत्र
संयोगादिलक्षणस्य संसर्गस्यानुरूपता च द्वेधा&ndash; स्तुतिपर्यवसायिनी
निन्दापर्यवसायिनी चेति । इदं प्रथमविषमप्रतिद्वन्द्वि समम् ॥</p>
<p>तत्राद्या यथा&ndash;</p>
<h2 id="सथन-शरशलसतव-नन-तव-शरनवस-एवस--दन-शरयशशरतभयससननद-वतरसत-यकतमदम--१३०६-">स्थानं श्रीशैलस्तव नूनं त्वं श्रीनिवास एवासि । दानं श्रियश्श्रितेभ्यस्सानन्दं वितरसीति युक्तमिदम् ॥ १३०६ ॥</h2>
<p>यथावा&ndash;</p>
<h2 id="सवलकरवरधयस-वबधगरसरसवत-हर-भवनम--करवमत-तव-शररमनय-तव-वधरसतयचतमव--१३०७-">स्वालोकैर्वर्धयसे विबुधाग्रसरस्वतो हरे भुवनम् । कैरवमता तव श्रीर्मन्ये त्वं विधुरसीत्युचितमेव ॥ १३०७ ॥</h2>
<p>हे विबुधाग्रसर त्रिदशश्रेष्ठ! अग्रे सरतीत्यग्रसर इति विग्रहः ।
‘पुरोऽग्रतोऽग्रेषु सर्तेः’ इति टः । ‘यूधं तदग्रसरगर्वितकृष्णसारम्'
इत्यादाविव बाहुलकादग्रशब्दस्य एदन्तत्वनिपातनाभावः। हे हरे! आलोकैः
कटाक्षैः ‘तदैक्षत बहु स्याम्' इत्युक्तसङ्कल्पविशेषैर्वा स्वतः स्वभावत एव
भुवनं लोकम्, जात्यभिप्रायकमेकवचनम्, वर्धयसे सृष्टिपूर्वकं समेधयसे । तव
ईदृशस्य भवतः श्रीः सम्पत्तिः सर्वलोकेश्वरत्वरूपा कैः जनैः अवमता अवहेळिता,
न कैरपीति भावः । पक्षे विबुधाग्र सरस्वतः इति च्छेदः । हे विबुधाग्र
देवश्रेष्ठ! &lsquo;परार्थ्याग्रप्राग्रसरप्राग्र्या ग्र्याग्रीयमग्रियम्&rsquo;
इत्यमरः । आलोकैः प्रकाशैः स्वकिरणैरित्यर्थः। सरस्वतः सागरस्य भुवनं जलं
अभिवर्धयसे उत्सेचयसे । तव श्रीः शोभा कैरवमता कैरवाणां कुमुदानां मता
अभिमता । अतः त्वं विधुः चन्द्रः असीति उचितमेव मन्ये । विधुः भगवानिति तु
तत्त्वम् ॥</p>
<p>यथावा&ndash;</p>
<h2 id="भयसस-भषणषवप-कलयस-कमलश-कञचक-मधय--मधयसथतचतऽसय-परतपवचनऽप-न-वकत-यदयम--१३०८-">भूयस्सु भूषणेष्वपि कलयसि कमलेश काञ्चिकां मध्ये । मध्यस्थतोचिताऽस्याः प्रतीपवचनेऽपि न विकृता यदियम् ॥ १३०८ ॥</h2>
<p>यत् यस्मात् कारणात् इयं काञ्चिका प्रतीपवचनेऽपि स्वप्रतिकूलभाषणेऽपि न
विकृता अविकृतस्वभावा न्यायैकदृष्टितया स्वाभीप्सितविरुद्धभाषणेऽपि
चित्तविकारं नैतीति भावः । अस्याः एवंविधाया मध्यस्थता मध्ये न्याय्येऽर्थे
तिष्ठतीति मध्यस्थं तस्य भावः मध्यस्थता ‘शरदः कृतार्थता’ इत्यादाविव
सामान्ये नपुंसकमित्यसकृदवोचाम । न्याय्यमार्गवर्तित्वमित्यर्थः ।
&lsquo;न्याय्येऽपि मध्यम्&rsquo; इत्यमरः । &lsquo;अस्त्री मध्यं समे
न्याय्येऽप्यवकाशावलग्नयोः&rsquo; इति रत्नमाला च । पक्षे काञ्चिकाशब्दः
प्रतिकूलतया पाठेऽप्यविकृतानुपूर्वीको भवतीत्यर्थः । अस्याः काञ्चिकायाः
मध्यस्थता अवलग्नलग्नता उचितेति वस्तुस्थितिः । तस्याः मध्यैकभूषणत्वादिति
भावः ॥</p>
<p>यथावा&ndash;</p>
<h2 id="आदयनततलयरप-वभननवरणमप-मधयतसतव-भगवन--नयन-नलन-च-कदऽपयपरतकल-तदचतमनयससखयम--१३०९-">आद्यन्ततुल्यरूपं विभिन्नवर्णमपि मध्यतस्तव भगवन् । नयनं नलिनं च कदाऽप्यप्रतिकूलं तदुचितमनयोस्सख्यम् ॥ १३०९ ॥</h2>
<p>हे भगवन्! तव नयनं नलिनं च आद्यन्तयोः मूलापाङ्गयोः प्रथमचरमभागयोश्च
तुल्यरूपं उभयोरप्यरुणवर्णत्वात्, तुल्याक्षरं च
अनयोशब्दयोराद्यन्तयोर्नकारघटितत्वात् । मध्ये मध्यभागे विभिन्नवर्णं
परस्परविलक्षणवर्णमपि नयनस्य मध्ये कनीनिकया नैल्यात् नलिनस्य तु कर्णिकया
पिशङ्गत्वादिति भावः । पक्षे य लि
इत्यन्योन्यविलक्षणमध्यमाक्षरमात्रमित्यर्थः । सदाऽपि अप्रतिकूलं
अन्योन्यप्रातिकूल्यरहितं अविरुद्धभूयोधर्मवत्तया
यत्किञ्चिद्विरुद्धधर्मवत्ताया अकिञ्चित्करत्वादिति भावः । शब्दपक्षे सदाऽपि
आनुलोम्य इव प्रातिलोम्येऽपीति भावः । अप्रतिकूलं अविकृतानुपूर्वीकमेव ।
तत् तस्मात् अनयोः नयननलिनयोः सख्यं उचितमेव यत्किञ्चिद्धर्मवैलक्षण्येऽपि
तयोर्भूयोधर्मवत्तायास्सद्भावात्साम्यं युक्तमिति भावः । किम्च अत्र तव
नयनमित्यनेन भगवतो भानुरूपं नयनमेव चेद्विवक्ष्येत तदाऽप्यमूनि
विशेषणान्युभयसाधारणान्येव । यथा
आद्यन्ततुल्यरूपत्वमनयोरुभयोरप्यरुणवर्णत्वात् । मध्ये विभिन्नवर्णत्वं च
भानोर्मध्येऽप्यरुणवर्णत्वात्, नलिनस्य उक्तरीत्या मध्ये पिशङ्गवर्णत्वाच्च
। सदाऽप्यप्रतिकूलत्वं तूभयोरानुकूल्यस्य लोकवेदविश्रुतत्वात् ।
तस्माद्भानुनलिनयोस्सख्यमुचितमेवेति । अन्यत्तुल्यम् ॥ यथावा&ndash;</p>
<h2 id="अप-यतपरसवयभव-नन-घनसर-रसनघसतदयम--घनसरसयचयत-तव-रसनघसयचत-ललममत--१३१०-">अपि यत्प्रसव्यभावे ननु घनसारो रसानघस्तदयम् । घनसारस्याच्युत तव रसानघस्योचितं ललाममिति ॥ १३१० ॥</h2>
<p>ननु अच्युत! यत् यस्मात् घनसारः कर्पूरः प्रसव्यः प्रतिकूलः भावः स्वभावो
यस्य तस्मिन्नपि जने रसानघः रसेन प्रीत्या अनघः निर्दोषप्रीतिरिति भावः ।
रसः अनघः यस्येति वा विग्रहः । अपिशब्देन अनुकूलस्वभावे रसानघत्वं
कैमुतिकन्यायसिद्धमिति द्योतितम् । वस्तुतस्तु घनसारशब्दः प्रतिकूलत्वे
रसानघ इति निष्पद्यत इत्यर्थः । ‘प्रसव्यं सव्य आयत्ते प्रतिकूलान्नुकूलयोः'
इति रत्नमाला । तत् तस्मात् अयं ईदृशो घनसारः घनस्सारः बलं यस्य तस्य
घनसारस्य, प्रसव्यभावेऽपीत्येतदत्राण्यनुषज्यते । अनुकूलस्वभावे पुंसीव
प्रतिकूलस्वभावेऽपि विषये इति तदर्थः । रसानघः निर्दोषप्रीतिशाली, न हि
महोदारस्यास्य प्रीतिविषये प्रतिकूलानुकूलकक्ष्याविभागोऽस्तीति भावः ।
यद्रा रसः आनन्दोपलक्षितानन्तकल्याणगुणाकरः अनघः अखिलहेयप्रत्यनीक इत्यर्थः
। चेतनः अनुकूलः प्रतिकूलोवाऽस्तु तदानुकूल्यप्रातिकूल्याभ्यां
स्वाभाविकस्यैतदुभयलिङ्गत्वस्य न कश्चिद्विशेषस्सम्भवतीति भावः । ईदृशस्य तव
ललामं दिव्यवदने पुण्ड्रं भवतीत्युचितम्, उभयोरपि
घनसारत्वरसानघत्वाभ्यामानुरूप्यादिति भावः । &lsquo;ललामं
पुच्छपुण्ड्राश्वभूषाप्राधान्यकेतुषु&rsquo; इत्यमरः । प्रसिद्धं हि श्रीनिवासस्य
भगवतः कर्पूरोर्ध्वपुण्ड्रशोभमानफालफलकत्वम् ॥ यथावा&ndash;</p>
<h2 id="करपर-तव-मखमप-चनदरभखयजजवल-तथ-सरभ--उरगचलशखरशशननचत-खल-तसय-तलललमतवम--१३११-">कर्पूरं तव मुखमपि चन्द्राभिख्योज्ज्वलं तथा सुरभि । उरगाचलशिखरशशिन्नुचितं खलु तस्य तल्ललामत्वम् ॥ १३११ ॥</h2>
<p>चन्द्राभिख्यया चन्द्रनाम्ना उज्ज्वलं ‘घनसारश्चन्द्रसञ्ज्ञः’
इत्यनुशासनात् । पक्षे चन्द्रनिभशोभाविभासुरं । तथा तद्वत् सुरभि सुगन्धि,
पक्षे मनोज्ञं &lsquo;सुगन्धौ च मनोज्ञे च वाच्यवत्सुरभिस्स्मृतः’ इति विश्वः ।
तथासुरभीति समस्तं वा पदम् । लोकोत्तरसौरभशालीत्यर्थः । तस्य कर्पूरस्य
तल्ललामत्वं त्वद्वदनस्य पुण्ड्रत्वं भूषणत्वं वा, कोशस्तूक्तः । अत्राद्य
उदाहरणे परस्परमनुरूपयोः श्रीनिवासश्रीप्रदानयोः, द्वितीये
स्वालोककरणकभुवनाभिवर्धनादिविधुत्वयोः, तृतीये काञ्चिकामध्यस्थत्वयोः
तुरीये नयननलिनसख्ययोः,
पञ्चमषष्ठयोरुदाहरणयोर्घनसारश्रीनिवासमुखललामत्वयोस्संसर्गस्य वर्णनम् ॥</p>
<p>यथावा&ndash;</p>
<h2 id="फणवषभचलभसवन-शभशरय-तव-वभवयनननत--ततकरतनयदहव-ह-शभशरयऽभवमरफससरग--१३१२-">फणिवृषभाचलभास्वन् शुभाश्रयं तव विभावयन्नन्तः । तत्क्रतुनयादिहैव हि शुभाश्रयोऽभवमरेफसंसर्गः ॥ १३१२ ॥</h2>
<p>हे फणिवृषभाचलभास्वन्! तव शुभश्चासावाश्रयश्च ध्यानालम्बनभूतो
दिव्यमङ्गळविग्रहः तं अन्तः विभावयन् ध्यायन् अहं तत्क्रतुनयात्
‘यथाक्रतुरस्मिन् लोके पुरुषो भवति तथेतः प्रेत्य भवति&rsquo; इति
श्रुतिप्रतिपादितयथाक्रतुन्यायात् । क्रतुरुपासनम् । इहैव न त्वितः प्रेत्य
। इदमाश्चर्यमिति भावः । रेफस्य गर्हितस्य अघस्येत्यर्थः । ‘निन्दितस्य च
सेवनात्' इत्यादौ अघस्य निन्दितत्वोक्तेः। संसर्गस्सम्बन्धः स नास्ति यस्य
सः अरेफसंसर्गस्सन् शुभाश्रयः मङ्गळविग्रहः अभवम् । पक्षे शुभाश्रयशब्दः
अरेफसंसर्गः रवर्णसम्बन्धरहितः शुभाशय इति निष्पन्न इत्यर्थः ।
शब्दार्थयोस्तादात्म्यम् । ‘रवर्णे पुंसि रेफस्स्यात् कुत्सिते
वाच्यलिङ्गकः’ इत्यमरः । त्वद्दिव्यमङ्गळविग्रहानुध्यानेन निरस्तनिखिलाघः
कल्याणाशयोऽभवमिति निर्गळितोऽर्थः । ‘आशयस्स्यादभिप्राये मानसाधारयोरपि'
इति विश्वः । अत्र शुभाश्रयानुध्यानशुभाश्रयत्वप्राप्त्योरनुरूपयोर्वर्णनम्
॥</p>
<p>यथावा&ndash;</p>
<h2 id="वनतननदननपण-दववप-वशवमभरभवहनचण--तननभद-कऽपयनयरमतरयचत-पतगपननगधपय--१३१३-">विनतानन्दननिपुणौ द्वावपि विश्वम्भराभिवहनचणौ । तन्नभिदा काऽप्यनयोर्मैत्र्युचिता पतगपन्नगाधिपयोः ॥ १३१३ ॥</h2>
<p>द्वावपि पतगपन्नगाधिपावुभावपि विनतानन्दननिपुणौ विनतायाः विनतानां च
आनन्दने निपुणौ । विश्वम्भरस्य विश्वम्भरायाश्च अभिवहनेन वित्तौ अभिवहनचणौ ।
‘तेन वित्तः' इति चणप्प्रत्ययः । प्रथित इत्यर्थः । तत् तस्मात् अनयोः
पतगपन्नगाधिपयोः गरुत्मदनन्तयोः काऽपि भिदा वैलक्षण्यं नास्ति । अतोऽनयोः
मैत्री उचिता, उभयोरपि तुल्यधर्मकत्वादिति भावः । पक्षे
पतगाधिपपन्नगाधिपशब्दयोः, तन्नभिदेति समस्तं पदम् ।
तकारद्वित्वघटितनकाराभ्यामेव भेदः, पकारगकारादिवर्णानामुभयत्र तौल्यादिति
भावः । अत्र पतगपन्नगाधिपयोरन्योन्यमैत्र्या आनुरूप्यम् ॥ यथावा&ndash;</p>
<h2 id="वयतययसमयऽपयवकतभवरयरवषणवससथत-भगवन--तदकष-एव-ह-तससवयनत-तवतपदशरत-यतय--१३१४-">व्यत्ययसमयेऽप्यविकृतभावैर्यैर्वैष्णवैस्स्थितं भगवन् । तादृक्षा एव हि तैस्सेव्यन्ते त्वत्पदश्रिता यतयः ॥ १३१४ ॥</h2>
<p>हे भगवन्! व्यत्ययसमये विपर्ययकालेऽपि अतिकृछ्रदशावसरेऽपीति यावत् । यैः
वैष्णवैः अविकृतभावैः यथाऽवस्थितभगवच्छेषत्वादिस्वभावैरेव स्थितम्, भावे
क्तः । तैः वैष्णवैः तादृक्षाः व्यत्ययसमयेऽप्यविकृतस्वभावा एव
त्वत्पदश्रिताः त्वच्चरणं शरणं गताः । यद्वा त्वत्पदं त्वच्चिह्नं
त्रिदण्डमित्यर्थः । ‘त्रिदण्डं वैष्णवं लिङ्गम्' इति स्मरणात् । श्रिताः
त्रिदण्डिन इत्यर्थः । यतयः संयमिनः सेव्यन्ते, न त्वतादृशा इति भावः ।
पक्षे वर्णविपर्याससमयेऽप्यविकृतस्वभावैः वैष्णवैः, अस्य
वैष्णवैरित्यानुपूर्वीविशिष्टस्य पदस्य विपर्ययेण पठनेऽपि तथैवावस्थानादिति
भावः । तादृक्षाः उक्तविधाः यतयः अस्यापि पदस्य वैपरीत्ये
यथापूर्वमेवावस्थितेरिति भावः । अर्थगतस्य बहुत्वस्य पदे आरोपः । अत्र
वैष्णवानां त्रिदण्डिनां प्रपन्नानां वा यतीनां चानुरूपस्संसर्गः ॥</p>
<p>यथावा&ndash;</p>
<h2 id="जगतमधभरभगवन-शररधभसतवमप-तददमनरपम--परयण-वभकतवप-पसन-सतरण-यदकरपयजष--१३१५-">जगतामधिभूर्भगवान् श्रीरधिभूस्त्वमपि तदिदमनुरूपम् । प्रायेण विभक्तावपि पौंस्ने स्त्रैणे यदैकरूप्यजुषौ ॥ १३१५ ॥</h2>
<p>हे श्री:! भगवान् जगतां अधिभूः अधीश्वरः &lsquo;एष सर्वेश्वरः&rsquo; &lsquo;पतिं विश्वस्य&rsquo;
इत्यादिश्रवणात् । ‘अधिभूर्नायको नेता' इत्यमरः । त्वमपि जगतां अधिभूः
अधीश्वरी ‘ईशाना देवी भुवनस्याधिपत्नी, अस्येशाना जगतो विष्णुपत्नी'
इत्यादिश्रुतेः । तदिदं युवयोरधीश्वरत्वं अनुरूपम् । उभयोरधिभूत्वे
हेतुमाह&ndash; प्रायेणेत्यादिना । यत् यस्मात् पौंस्ने पुंसमूहे स्त्रैणे
स्त्रीसमूहे च विभक्तावपि&ndash;</p>
<p>देवतिर्यङ्मनुष्येषु पुन्नामा भगवान् हरिः ।
स्त्रीनाम्नी लक्ष्मीर्मैत्रेय नावयोर्विद्यते परम् ॥
यो यो भवति पुम्भाचस्स विष्णोरिति निश्चयः ।
य यस्तु नारीभावस्स्यात्तत्र लक्ष्मीर्व्यवस्थिता ॥</p>
<p>इति वैष्णवब्राह्मपुराणाद्युक्तरीत्या परस्परेच्छाविशेषेण कृतविभागावपि
ऐकरूप्यजुषौ जगद्व्याप्त्यादिलक्षणस्वभावैक्यभाजौ,</p>
<p>मया यथा जगद्व्याप्तं स्वरूपेण स्वभावतः ।
तया व्याप्तमिदं सर्वं नियन्त्री च तथेश्वरी ॥
मया व्याप्ता तथा साऽपि तया व्याप्तोऽहमीश्वरः ।</p>
<p>इति विष्वक्सेनसंहिताद्युक्तेः । प्रायेणेत्युक्त्या&ndash;</p>
<p>मम तस्याश्च सेनेश वैलक्षण्यमिदं श्रुणु ।
मच्छेषभूता सर्वेषामीश्वरी वल्लभा मम ॥
तस्याश्च जगतश्चाहमीश्वरो वेदविश्रुतः ।</p>
<p>इत्याद्युक्तं किञ्चिद्वैलक्षण्यमस्तीति सूचितम् । अतो
युवयोरधिभूत्वमनुरूपमेवेति । पक्षे अधिभूशब्दावुभावपि पौंस्ने पुंस्त्वे
स्त्रैणे स्त्रीत्वे च &lsquo;स्त्रीपुंसाभ्यां नञ्स्नञौ भवनात्&rsquo;
इत्यपत्यादिभवनाधिकारपर्यन्तमुक्तेष्वर्थेषु नञस्नञोर्विधानात्समूहार्थे
भावार्थे च पुंशब्दात् स्नञ्, स्त्रीशब्दान्नञ् च प्रत्ययः । विभक्तौ
स्वादिविभक्तौ परत इति शब्दशास्त्रमर्यादालभ्यम्, प्रायेण भूम्ना
ऐकरूप्यजुषौ तयोश्शब्दयोः पुल्लिङ्गस्त्रीलिङ्गयोरैकरूप्यस्य दर्शनादिति
भावः । स्त्रीलिङ्गे ङिति आमि च विभक्तौ रूपान्तरस्यापि
विधानात्प्रायेणेत्युक्तम् ।
तस्मात्पुंस्त्रीवाचकयोरुभयोरप्यधिभूशब्दयोरानुरूप्यमिति ॥</p>
<p>यथावा&ndash;</p>
<h2 id="यदयददव-सतव-हदयवरभवभकपर-सकतत--वदयम-तद-सततव-हदयवरभवभगत-सथन-">यद्यादिदेव सत्वं हृद्याविर्भावभाक्परं सुकृतात् । विद्याम तदा सत्त्वं हृद्याविर्भावभागिति स्थाने ॥</h2>
<p>हे आदिदेव! अखिलजगत्कारणभूत भगवन्! अनेन ‘आदिदेवो महाबाहुर्हरिर्नारायणः
प्रभुः’ इत्येतत् स्मारितम् । सुकृतात्
यादृच्छिकप्रासङ्गिकानुषङ्गिकभेदभिदुरात्सुकृतविशेषात् परं श्रेष्ठं सत्वं
सत्वगुणः हृदि मनसि अविर्भावभाग्यदि आविर्भूतं चेत्
आहारशुद्धिमूलकसत्त्वगुणलाभेन चित्तशुद्धिर्भवेच्चेदिति भावः । तदा सः
सकलजगत्कारणत्वनियन्तृत्वादिना प्रसिद्धः त्वं हृदि चित्ते अविर्भावभाक् ।
यद्वा हृद्यः हृदयस्य प्रियः यः अविर्भावः तं भजतीति तथोक्तः ।
दर्शनसमानाकारध्रुवानुस्मृतिरूपध्यानगोचरो भवसीति स्थाने युक्तं विद्याम
जानीयाम । विदेर्लिङुत्तमबहुवचनम् । अत्र ‘आहारशुद्धौ
सत्त्वश्रुद्धिस्सत्त्वशुद्धौ ध्रुवा स्मृतिः’ इति
श्रुत्यर्थच्छायाऽनुस्मृता । अत्र
सत्त्वशुद्धिभगवदाविर्भावयोरनुरूपयोर्वर्णनम् ॥</p>
<p>यथावा&ndash;</p>
<h2 id="वषगतरशखर-तवमषस-समरत-हरऽचयततमवतम--भदरतव-चकषतव-परपय-यदभवत-तददमनरपम--१३१७-">वृषगोत्रशेखरं त्वामुषसि स्मरतां हरेऽच्युतात्मवताम् । भद्रत्वं चोक्षत्वं प्राप्यं यद्भवति तदिदमनुरूपम् ॥ १३१७ ॥</h2>
<p>हे हरे! इदं च सम्बोधनं वक्ष्यमाणप्रत्यूषस्मरणानुगुण्याय ।
‘उत्तिष्ठंश्चिन्तय हरिम्' इति स्मरणाम् । अनेनैवास्य
वक्ष्यमाणभद्रत्वप्रापणानुकूलं मङ्गळत्वमपि द्योतितम् ।</p>
<p>नित्योत्सवो भवेत्तेषां नित्यश्रीर्नित्यमङ्गळम् ।
येषां हृदिस्थो भगवान् मङ्गळायतनं हरिः ॥</p>
<p>इति स्मरणात् । हे अच्युत! अनेन वक्ष्यमाणचोक्षत्वसम्पादनानुगुणं पावनत्वं
व्यञ्जितम् । यथाचोच्यते&ndash;</p>
<p>अतिपापप्रसक्तोऽपि ध्यायन्निमिषमच्युतम् ।
भूयस्तपस्वी भवति पङ्क्तिपावनपावनः ॥</p>
<p>इति । उषसि प्रत्यूषे वृषगोत्रशेखरं शेषाद्रिशेखरं त्वां स्मरतां आत्मवतां
ज्ञानिनां यत् भद्रत्वं मङ्गळायतनत्वेनोक्तस्य हरेस्तवस्मरणेन
यत्कल्याणत्वमिति भावः, प्राप्यं भवति तत् अनुरूपम् । यत् चोक्षत्वं
शुद्धत्वं च प्राप्यं पावनतमत्वेनोक्तस्याच्युतस्य तव स्मरणेन
यत्पवित्रत्वं लभ्यमिति भावः, तदिदमप्यनुरूपम् । ‘चुक्ष संशुद्धौ’
अस्मात्पचाद्यच् । ‘भद्रश्शिवे खञ्जरीटे वृषभे च कदम्बके' इत्युपक्रम्य
&lsquo;क्लीबं मङ्गळमुस्तयोः&rsquo; इति &lsquo;चोक्षो गीते शुचौ दक्षे तथाऽभीक्ष्णमनोज्ञयोः&rsquo;
इति मेदिनी । पक्षे वृषगोत्रशेखरं वृषभकुलावतंसं त्वां स्मरतां भद्रत्वं
वृषभत्वं यत् प्राप्यं तदनुरूपम् । च उक्षत्वमिति छेदः । उक्षत्वं च
प्राप्यमिति यत् तदिदमप्यनुरूपमित्यर्थः । वृषभकुलावतंसस्मर्तॄणामिदं
फलमुचितमेवेति भावः । अत्र वृषगोत्रशेखरस्मरणस्य
भद्रत्वावाप्त्यादेश्चानुरूप्यम् ॥</p>
<p>यथावा&ndash;</p>
<h2 id="अचयतशभनभगसपरशनतसफतमन-घनघनरट--अतमतरमननतशशरसतनततयचत-पयधर-हयष--१३१८-">अच्युतशोभनभोगस्पर्शनतस्फातिमान् घनाघनराट् । अतिमात्रमुन्नतश्श्रीस्तनतीत्युचितं पयोधरो ह्येषः ॥ १३१८ ॥</h2>
<p>अच्युता अप्रच्युता शोभा यस्य सः नभः गच्छतीति नभोगश्च ।
विशेषणोभयपदकर्मधारयः । अच्युतशोभं यन्नभः तद्गच्छतीति तथोक्त इति वा ।
स्पर्शनतः मारुतात् स्फातिमान् वृद्धिमान् । स्पर्शनत इत्यत्र सकारस्य
खर्परकत्वान्नभोगशब्दान्तिमविसर्गलोप एष्टव्यः, अर्थान्तरेऽपि
शब्दसारूप्याय । एवं श्रीस्तनतीत्यत्रापि । पक्षे अच्युतस्य भगवतः शोभनो
भोगो यस्य तत्तथोक्तं यत् स्पर्शनं अवमर्शः तेन ततः, सार्वविभक्तिकस्तसिः।
यद्वा शोभनो यो भोगसम्म्भोगः तस्मिन् तदवसरे स्पर्शनतः संस्पर्शात्
स्फातिमान् उच्छूनइत्यर्थः । ‘स्फातिर्वृद्धौ' इत्यमरः । अतिमात्रं उन्नता
श्रीः यस्य स तथोक्तः । घनाघनराट् प्रावृषेण्यवारिवाहः स्तनति
गर्जतीत्युचितम् । हि यस्मात् एषः पयोधरः पूर्णसलिलः । पक्षे अतिमात्रं
उन्नतः श्रीस्तनति श्रीस्तन इवाचरतीत्युचितम् । हि यस्मात् एषः पयोधरः
पूर्णक्षीरः । अत्र घनाघनराजस्य
स्तनतीतिशब्दप्रतिपाद्यगर्जनाभेदाध्यवसितस्तनवदाचरणस्य चानुरूप्यम् ।
उपमासङ्कीर्णमिदम् ॥</p>
<p>यथावा&ndash;</p>
<h2 id="सवनकचछरमलबध-पवन-तव-पदपदमयरमनज--सवनकचछरमलबध-दवनकचछरणषचत-हयतत--१३१९-">सेवनकृच्छ्रमलब्धा पावन तव पादपद्मयोर्मनुजः । सेवनकृच्छ्रमलब्धा देवनकृच्छ्रेणिषूचितं ह्येतत् ॥ १३१९ ॥</h2>
<p>हे पावन! &lsquo;पावनस्सर्वभूतानां त्वमेव रघुनन्दन’ इत्युक्तरीत्या पवित्ररूप
हे भगवन्! तव पादपद्मयोः सेवनकृत् सेवाविधाता । श्रमस्य लब्धा
‘त्रिभुवनविधातुः&rsquo; इत्यत्रेव शैषिकषष्ठ्यास्तृजन्तेन समासः ।
भगवच्चरणारविन्दपरिचरणपरिश्रमशालीत्यर्थः । मनुजः देवनकृतां धूर्तानां
श्रेणिषु विषये सेवनकृत् श्रमलब्धा भवति एतदुचितमिति काक्वा नोचितमिति
विरोधः । परिहारस्तु&ndash; सेवनकृच्छ्रं अलब्धा इति छेदः। देवनकृतां
अक्षदेविनां धूर्तानां श्रेणिषु पङ्क्तिषु सेवनस्य स्यूतेः ‘षिवु
तन्तुसन्ताने, ल्युट् । कृच्छ्रं क्लेशं अलब्धा अप्राप्ता । लभेस्तृन् ।
धूर्तश्रेणिमध्यघटनप्रयुक्तक्लेशमननुभविता भवति ।
भगवच्चरणारविन्दपरिचरणचणस्य तादृशदोषानुन्मेषादिति भावः । अत्र
भगवच्चरणपरिचरणकृतो धूर्तजनासंसर्गोऽनुरूपः । विरोधालङ्कारयमकसङ्कीर्णत्वं
विशेषः ॥</p>
<p>यथावा&ndash;</p>
<h2 id="अधयकषतमसदयरधयहगर-दव-तवक-रपम--दधत-सदधयकषतमह-परतर-चम-तदतदनरपम--१३२०-">अध्यक्षितमासीद्यैरध्यहिगिरि देव तावकं रूपम् । दधति सदाध्यक्षितमिह परत्र चामी तदेतदनुरूपम् ॥ १३२० ॥</h2>
<p>हे देव! यैः जनैः अध्यहिगिरि अहिगिरौ तावकं रूपं अध्यक्षितं साक्षात्कृतं
आसीत् अमी ते जनाः इह परत्र च अध्यक्षितं तत् त्वद्रूपं सदा दधति । एतत्
अनुरूपं उपायफलयोरविसंवादादिति भावः । वस्तुतस्तु इह अस्मिन् लोके सदा
अध्यक्षितं अध्यक्षं कृतं अधिराजत्वेन निष्पादितं रूपं दधति राजानो
भवन्तीत्यर्थः । ‘अध्यक्षोऽधिकृते पुंसि स्यात्प्रत्यक्षेऽभिधेयवत्' इति
मेदिनी । परत्र च परमपदेऽपि सदाध्यक्षितं रूपं सत् आध्यक्षितं इति च्छेदः ।
सत् प्रशस्तं सत्यकामत्वादिशुभगुणवत् । आधिना मनोव्यथया अशनायादिहेतुकया
अक्षितं अक्षीणं &lsquo;क्षि क्षये&rsquo; कर्मणि क्तः । रूपं ‘अपहतपाप्मा’
इत्याद्युक्तं स्वाभाविकं रूपं दधति ॥ यथावा&ndash;</p>
<h2 id="रकत-तवय-सरवसम-समत-चत-बभरत-सरवतर--भगवन-परतकल-त-परपदयत-ततपरतपतमव--१३२१-">रक्तं त्वयि सर्वसमे समतां चेतो बिभर्ति सर्वत्र । भगवन् प्रतिकूलं तु प्रपद्यते तत्प्रतीपतामेव ॥ १३२१ ॥</h2>
<p>हे भगवन्! सर्वसमे ‘सर्वस्य शरणं सुहृत् । समोऽहं सर्वभूतेषु’
इत्युक्तरीत्या सर्वसुहृदि त्वयि रक्तं अनुरागशालि चेतः चेतनस्य हृदयं
सर्वत्र समतां तुल्यदृष्टितां बिभर्ति । ‘तुल्यो मित्रारिपक्षयोः’
‘सर्वभूतश्शमश्शान्तः’ इत्याद्युक्तचेतनधर्मस्य चेतस्यारोपः । प्रतिकूलं
सर्वसुहृदि त्वयि प्रातिकूल्यभाक् चेतस्तु तत्प्रतीपतां
सर्वसमताप्रातिकूल्यमेव वैषम्यमेव प्रपद्यते । पक्षे तत्प्रतिकूलतां तस्य
समतामिति शब्दस्य प्रतिलोमं तामसमिति शब्दः तस्य भावं तामसतां प्रपद्यत
इत्यर्थोऽपि चमत्कारातिशयं पुष्णाति । अत्र
सर्वसमभगवद्विषयकानुरागसर्वसमतावाप्त्योः
तत्प्रतिकूलत्वतामसतावाप्त्योश्चानुरूपयोर्घटनम् । मालारूपत्वं
पर्यायोक्तिगर्भत्वं च विशेषः ॥</p>
<p>इमानि सर्वाण्युदाहरणानि श्लेषादिसङ्कीर्णानि । इदं तु शुद्धमुदाहरणम् ।
यथा&ndash;</p>
<h2 id="अजञ-सरवजञसतव-दयनय-म-दयसधमभध--दन-च-दनबनधव-रकषस-चदचतममबजकष-तव--१३२२-">अज्ञं सर्वज्ञस्त्वं दयनीयं मां दयासुधाम्भोधे । दीनं च दीनबान्धव रक्षसि चेदुचितमम्बुजाक्ष तव ॥ १३२२ ॥</h2>
<p>सर्वमिदं स्तुतिपर्यवसायि समम् ॥ निन्दापर्यवसायि यथा&ndash;</p>
<h2 id="दरजनशखमणरम-दरजरवषयनधवन-यकतम--शनकखरजमबकदरनन-कलयत-नव-हयवमखयम--१३२३-">दुर्जनशिखामणेर्मे दुर्जरविषयानुधावनं युक्तम् । शुनकखरजम्बुकादिर्ननु कलयति नैव हेयवैमुख्यम् ॥ १३२३ ॥</h2>
<p>यथावा&ndash;</p>
<h2 id="नन-नथ-शतलमह-जहर-भवतससमतशरय-वशदम--हशलवरजतऽस-तमससवभव-बभर-तदयकतम--१३२४-">ननु नाथ शीतलमहा जहार भवतस्स्मितश्रियं विशदाम् । हाशीलवर्जितोऽसौ तमस्स्वभावं बभार तद्युक्तम् ॥ १३२४ ॥</h2>
<p>ननु नाथ! हे भगवन्! शीतलमहाः चन्द्रमाः भवतः विशदां स्मितश्रियं
उन्निद्रां सम्पदमिति च गम्यते, जहार । हा इति खेदे । शीलेन सद्वृत्तेन
वर्जितः असौ शीतलमहाः तमस्स्वभावं तमोगुणस्वभावं बभार । तद्युक्तम्,
भवदीयस्मितश्रीहर्तुस्सच्चरितवर्जितस्य तमःप्रकृतिकत्वं युक्तमेवेति भावः ।
तमसः तिमिरस्य सुष्ठु अभावः स्वभावः तं बभारेति वस्तुस्थितिः । पक्षे हाशील
इतिवर्णत्रयवर्जितश्शीतलमहा इति शब्दः तम इति वर्णसमुदयेन स्वभावं
स्वसत्तां बभार । हाशील इति वर्णसमुदयापसरणे तावन्मात्रमेव परिशिष्ट इति
भावः। । अत्र परस्वापहरणादेस्तमस्स्वरूपभरणस्य चानुरूप्यं निन्दापर्यवसायि
॥</p>
<p>यथावा&ndash;</p>
<h2 id="कचजतरपचरयततवदयवरणचयत-बत-मळनद-अगरजपमशरतऽप-परप-पळनदतवमष-मधप-ह--१३२५-">कचजातरूपचौर्यात्तवाद्यवर्णच्युतो बत मिळिन्दः। अग्रजपुमाश्रितोऽपि प्राप पुळिन्दत्वमेष मधुपो हि ॥ १३२५ ॥</h2>
<p>हे श्रीरिति सामर्थ्याल्लभ्यते । मिळिन्दः भ्रमरः मिळिन्दशब्दश्च,
तयोस्तादात्म्यम् । तव कचानां शिरोरुहाणां यत् जातरूपं सुवर्णं
तदाभरणभूतमिति भावः । यद्वा कचति दीप्यत इति कचं &lsquo;कच दीप्तौ&rsquo; पचाद्यच् ।
यत् जातरूपं दशवर्णसुवर्णमित्यर्थः । कचजातं शिरोरुहजं यत् रूपं नीलरूपमिति
तु वस्तुस्थितिः, तस्य चौर्यात् । आद्यवर्णात्, ब्राह्मणवर्णात् मि
इत्याकारकप्रथमवर्णाच्च च्युतस्सन् अग्रजाः ब्राह्मणाः ये पुमांसः तेषां
आश्रितोऽपि, शेषषष्ठ्यास्समासः, तानाश्रितोऽपीत्यर्थः । वस्तुतस्तु अग्रजं
आद्यं मिकारस्थानिकमिति भावः । पुं पुमित्याकारकवर्णसमुदयं आश्रितः ।
अपिस्समुच्चये । न केवलमादौ मिवर्णच्युतः अपितु पुवर्णमप्याश्रित इत्यर्थः
। पुळिन्दत्वं म्लेच्छजातिविशेषत्वं ‘भेदाः किरातशबरपुळिन्दा म्लेच्छजातयः'
इत्यमरः । पक्षे पुळिन्दशब्दत्वं च प्राप । अस्य पुळिन्दतावाप्तौ
हेत्वन्तरं समुच्चिनोति&ndash; एष इति । हि यस्मात् एषः मिळिन्दः मधुपः मद्यपः,
इन्दृशस्य पुळिन्दत्वप्राप्तिरुचितैवेति भावः । मकरन्दलिडिति तत्वम् । अत्र
कचजातरूपचौर्यप्रभृतेः पुळिन्दत्वप्राप्त्यादेश्चानुरूप्यं निन्दापर्यवसायि
॥</p>
<p>यथावा&ndash;</p>
<h2 id="मखजमप-नथ-जलज-तवतपदवदवषतऽनतरवलतम--एतय-जघनयजमसददकषसयनतयजतवमपयचतम--१३२६-">मुखजमपि नाथ जलजं त्वत्पदविद्वेषतोऽन्तराविलताम् । एत्य जघन्यजमासीदीदृक्षस्यान्त्यजत्वमप्युचितम् ॥ १३२६ ॥</h2>
<p>हे नाथ जलजं मुखजमपि स्वयं ब्रह्मवर्णमपि &lsquo;मुखभागे जकारसहितमिति
वस्तुस्थितिः, शब्दार्थयोस्तादात्म्यात् । जलजं लडयोरभेदाज्जडजमित्यपि
प्रतीयते । त्वत्पदविद्वेषतः अन्तः मनसि आविलतां कलुषताम्, पक्षे अन्तरा
अविलतां इति छेदः । विगतो लकारो यस्य तत् विलं न विलं अविलं तस्य भावः
अविलता तां अविलताम्, अन्तरा मध्ये अविलतां लकारसा हित्यमित्यर्थः । एत्य
जघन्यजं शूद्रवर्णजं ‘वृषलाश्च जघन्यजाः&rsquo; इत्यमरः । पक्षे जघन्यः अन्त्यः
जः जकारो यस्य तत्तथोक्तं आसीत् । नैतावदेवास्य फलमित्याह&ndash;ईदृक्षस्येति ।
त्वत्पदविद्वेषिण इत्यर्थः । अन्त्यजत्वं चण्डालत्वमपि उचितमेव । &lsquo;यो
विष्णुं सततं द्वेष्टि तं विद्यादन्त्यरेतसम्’ इत्युक्तेरिति भावः । पक्षे
अस्य जलजपदस्य अन्त्यः अन्तिमः जः जकारो यस्य तत्तथोक्तं तस्य भावः
अन्त्यजत्वमपीत्यर्थः । जघन्यजान्त्यजशब्दयोरस्मिन् पक्षे
तुल्यार्थकत्वादिति भावः । अत्र भगवत्पदविद्वेषस्य
जघन्यजत्वादेश्चानुरूपस्संसर्गो निन्दापर्यवसायी ॥</p>
<p>यथावा&ndash;</p>
<h2 id="ऐरवणसतवगररहततवमपतय-रघवर-यशभ--अलभत-बत-रवणत-तवकवदवषणऽसय-यकतमदम--१३२७-">ऐरावणस्तवाग्रैरहितत्वमुपेत्य रघुवर यशोभिः । अलभत बत रावणतां तावकविद्वेषिणोऽस्य युक्तमिदम् ॥ १३२७ ॥</h2>
<p>हे रघुवर! ऐरावणः ऐरावतः अग्रैः परार्थ्यैः तव यशोभिस्सह अहितत्वं
धावळ्येन विरोधं उपेत्य प्राप्य रावणतां अलभत । पक्षे–- ऐरावणशब्दः
अग्रैरहितत्वं इति समस्तं पदम् । अग्रः प्रथमः ऐ इतिवर्णः तद्रहितत्वं
उपेत्य रावणतामलभत तथा निष्पन्न इत्यर्थः । तावकविद्वेषिणः
त्वदीयवस्तुविषयकद्वेषशालिनः अस्य ऐरावतस्य इदं युक्तम् । अत्र
रघुवरयशोविद्वेषरावणतावाप्त्योरानुरूप्यम् ॥ यथावा&ndash;</p>
<h2 id="नरयसतवदवषय-य-नरयसतनपयतऽहशलमण--नरक-य-दवषट-तव-नरक-नयतऽसय-तददमनरपम--१३२८-">निरयस्त्वद्विषये यो निरयस्तेनाप्यतेऽहिशैलमणे । नरको यो द्वेष्टि त्वां नरको नियतोऽस्य तदिदमनुरूपम् ॥ १३२८ ॥</h2>
<p>यः त्वद्विषये निरयः अयात् निष्क्रान्तो निरयः ‘अयश्शुभावहो विधिः&rsquo;
इत्यमरः । ‘निरादयः क्रान्ताद्यर्थे पञ्चम्या' इति समासः । ‘न
विष्ण्वाराधनात्पुण्यं विद्यते कर्म वैदिकम्’ इत्यवश्यकर्तव्यतया
विहितत्वदाराधनरूपशुभावहविधिविधुर इत्यर्थः । तेन निरयः नरकः आप्यते । यः
नरकः कुत्सितो नरः ‘कुत्सायाम्' इति कन् । त्वां द्वेष्टा ताच्छील्ये तृन्
‘न लोक' इति षष्ठीनिषेधः । अस्य पुंसः नरकः निरयः नियतः नियमेन भविता ।
अत्र
भगवत्परिचर्यावैधुर्यनिरयप्राप्त्योस्तद्विद्वेषनरकावाप्त्योश्चानुरूप्यम्
। मालारूपमिदमिति विशेषः । निन्दापर्यवसायित्वं तु पूर्ववदेव ।
एषूदाहरणेष्वादिममुदाहरणं दृष्टान्तसङ्कीर्णम्, अन्यान्युदाहरणानि तु
श्लेषादिसङ्कीर्णानीति विशेषः ॥</p>
<hr>
<h2 id="दवतयसमम">द्वितीयसमम्.</h2>
<hr>
<h2 id="सम-तदप-करयसय-सरपय-करणन-यत-">समं तदपि कार्यस्य सारूप्यं कारणेन यत् ॥</h2>
<p>कार्यस्य कारणेन सारूप्यमपि समालङ्कारः ।
अत्रोत्पत्तिलक्षणसंसर्गस्यानुरूप्यम् । तच्च
कारणात्स्वसमानगुणकार्योत्पत्त्या,
यादृशगुणकवस्तुसंसर्गस्तादृशगुणोत्पत्त्या चेति द्विविधम् । इदं
द्वितीयविषमप्रतिद्वन्द्वि ॥</p>
<p>तत्राद्यं यथा&ndash;</p>
<h2 id="कतसरयभवशलष-गङग-चकरबजमतसयरखढय--इदमनरप-तसय-उदतय-फणगरश-तव-पदत--१३२९-">कृतसूर्यभवाश्लेषा गङ्गा चक्राब्जमत्स्यरेखाढ्या । इदमनुरूपं तस्या उदितायाः फणिगिरीश तव पदतः ॥ १३२९ ॥</h2>
<p>कृतः सूर्यभवायाः काळिन्द्याः श्लेषः संसर्गो यया सा तथोक्तेति
गङ्गापक्षे, भगवच्चरणपक्षे तु कृतः सूरीणां विदुषां अभवाश्लेषः
संसारसम्बन्धवैधुर्यं येनेति योज्यम् । चक्राः चक्रवाकाः अब्जानि पद्मानि
मत्स्याश्च तेषां रेखया पङ्क्त्या आढ्या । अन्यत्र चक्रं सुदर्शनं अब्जः
शङ्खः अब्जं पद्मं वा मत्स्यश्च तेषां रेखाभिः तदाकाररेखाभिराढ्यमिति ॥</p>
<p>यथावा&ndash;</p>
<h2 id="अमभधरजदहत-गमभर-शरनवस-तव-दयत--करतरगधनमणमखवभव-समनसस-वतरत-सथन--१३३०-">अम्भोधिराजदुहिता गम्भीरा श्रीनिवास तव दयिता । करितुरगधेनुमणिमुखविभवं सुमनस्सु वितरति स्थाने ॥ १३३० ॥</h2>
<p>करितुरगधेनुमणयः ऐरावतोच्चैश्रवःकामगवीचिन्तामणयः । अन्यत्र गजादय एव ।
सुमनस्सु देवेषु विद्रत्सु च । अत्र उदाहरणद्वये कारणाभ्यां
भगवच्चरणाम्भोनिधिभ्यां कार्ययोर्गङ्गालक्ष्म्योस्सारूप्यं
श्लेषभित्तिकाभेदाध्यवसायेन निर्व्यूढम् । उभयत्रापि
कारणात्स्वसमानगुणकार्योत्पत्त्या उत्पत्तिलक्षणसंसर्गस्यानुरूप्यमुक्तम् ॥
यथावा&ndash;</p>
<h2 id="शरसतव-जलधससषव-वषमप-सममरछत-जगदयभयम--समपरतमद-वषमय-यदय-कल-सगरजतसवदध--१३३१-">श्रीस्त्वां जलधिस्सुषुवे विषमपि सम्मूर्छितं जगद्याभ्याम् । साम्प्रतमिदं विषमयो यदयं किल सगरजातसंवृद्धः ॥ १३३१ ॥</h2>
<p>हे श्रीः ‘श्रीर्वेषरचनाशोभासम्पत्सरळशाखिषु । वाणीलक्ष्मीलवङ्गेषु विषे
बिल्वेऽपि' इति रत्नमाला । जलधिः त्वां विषापरपर्यायश्रीशब्दवाच्यामिति
भावः । विषमपि गरळं च सुषुवे । याभ्यां त्वया विषेण च जगत् सम्मूर्छितं
मोहितं निश्चेतनीकृतमित्यर्थः । श्रीपक्षे &lsquo;त्वया च विष्णुना चाम्ब&rsquo;
इत्युक्तरीत्या अभिव्याप्तमिति वास्तवार्थः ।
‘सम्मूर्छनमभिव्याप्तावुच्छ्रायमोहयोरपि' इति मेदिनी । इदं
अम्बुधेरीदृशवस्तुजननं साम्प्रतं युक्तम् । यत् यस्मात् सः गरजातसंवृद्ध इति
च्छेदः । सोऽयमिति योजना । पूर्वोक्तोऽसौ जलधिः गरजातेन गरळसमूहेन
संवर्धितः विषमयः प्रचुरगरळः । तस्मादस्य जलधेः
विषापरनामश्रीशब्दवाच्यवस्त्वादिप्रसूतिरुचितेति भावः । वस्तुतस्तु
सगरेत्यभिन्नं पदम् । सगरजातैः सगरसुतैः अभिवर्धितः विषमयः जलमय इत्यर्थः ।
अत्रापि कारणेन जलधिना कार्ययोश्श्रीविषयोस्सारूप्यं श्लेषासादितवैभवम् ।
पूर्वोदाहरणद्वयं प्रशंसापर्यवसायि । इदं तु निन्दापर्यवसायीति भेदः । एवम्च
प्रथमसमप्रभेद इव द्वितीयमस्मिन्नपि स्तुतिनिन्दापर्यवसायित्वलक्षणद्वैधी
सम्भवतीति ध्येयम् ॥</p>
<p>द्वितीयसमप्रभेदे द्वितीयं यथा&ndash;</p>
<h2 id="घनसरचरणकलपतललम-कमलमनहर-म-">घनसारचूर्णकल्पितललाम कमलामनोहर मु-</h2>
<h2 id="ख-त--वधनत-मम-तप-वदधतयमदमत-यदचत-तत--१३३२-">खं ते । विधुनीते मम तापं विदधात्यामोदमिति यदुचितं तत् ॥ १३३२ ॥</h2>
<p>कमलामनोहरेति सम्बुद्धिः । ललामशब्दो नान्तो नपुंसकलिङ्गः । ‘ललामं च ललाम
च' इत्यनुशासनात् ॥</p>
<p>यथावा&ndash;</p>
<h2 id="वसमरकसतभमहस-मसण-कमलङघरजतरसतयरणम--अञजनगरपतहदय-रञजयत-मन-ममतयचतमतत--१३३३-">विसृमरकौस्तुभमहसा मसृणं कमलाङ्घ्रिजतुरसात्यरुणम् । अञ्जनगिरिपतिहृदयं रञ्जयति मनो ममेत्युचितमेतत् ॥ १३३३ ॥</h2>
<p>रञ्जयति अरुणयति आनन्दयति च । अत्राद्ये उदाहरणे
भगवन्मुखगतशिशिरसुरभिलघनसारतिलकसंसर्गानुरूप्यं तापविधूननामोदनरूपकार्ययोः
। अनन्तरोदाहरणे मनोरञ्जनरूपकार्यस्य
भगवदुरस्स्थलगतकौस्तुभप्रभादिसंसर्गानुरूप्यम् ॥</p>
<p>यथावा&ndash;</p>
<h2 id="हलहलसहजनम-वयलवनभदवभशच-हदयमग--यससवत-सद-तव-सधबधतनय-समहयततयचतम--१३३४-">हालाहलसहजन्मा व्यालावनिभृद्विभोश्च हृदयमगाः । यस्सेवते सदा त्वां सुधाब्धितनये समुह्यतीत्युचितम् ॥ १३३४ ॥</h2>
<p>व्यालावनिभृद्विभोः भुजगराजाधिराजस्य हृदयं अन्तरं शेषाचलनाथस्य वक्ष इति
वस्तुस्थितिः । सेवते पिबति भजते च । मुह्यति मूर्छति
ऐश्वर्यमूलकचित्तविकारं प्राप्नोति च । स्पष्टमन्यत् । पूर्वोदाहरणद्वयं
प्रशंसापर्यवसायि, इदं तु निन्दापर्यवसायीति पूर्ववदेव भेदः । एवम्च
द्वितीयसमविशेषे प्राथमिकप्रभेदोदाहरणत्रये कृतसूर्यभवाश्लेषेत्यादौ
कारणस्वभावानुरूप्यं कार्यस्य द्वितीयप्रभेदोदाहरणत्रये घनसारचूर्णेत्यादौ
अगन्तुकघनसारादिसंसर्गानुरूप्यमिति निष्कर्षः ॥</p>
<h2 id="ततयसमम">तृतीयसमम्.</h2>
<hr>
<h2 id="यतकञचदषटसदधयरथ-य-उदयग-वतनयत--अनषटन-वन-तसय-सदधशच-सममचयत-">यत्किञ्चिदिष्टसिद्ध्यर्थं य उद्योगो वितन्यते । अनिष्टेन विना तस्य सिद्धिश्च सममुच्यते ॥</h2>
<p>यत्किञ्चिदिष्टप्राप्त्यर्थनप्रयुक्तात्कारणादनिष्टं विना तत्प्राप्त्या
उत्पत्तिलक्षणसंसर्गस्यानुरूप्यं च समालङ्कार इत्यर्थः ।
उत्कटेष्टान्तरप्राप्तौ तु प्रहर्षणं वक्ष्यते । इदं तृतीयं समं
‘इष्टार्थोद्योगतोऽनिष्टावाप्तिश्च विषमं मतम्’ इति
सङ्गृहीतसप्रकारत्रिविधविषमस्यापि प्रतिद्वन्द्वि,
इष्टावाप्तेरनिष्टस्याप्रसङ्गाच्च ॥</p>
<p>यथा&ndash;</p>
<h2 id="अनशमप-त-नषवतमसत-नशयतपल-नषवय-वधम--तवददवयदगतमतव-परपय-रम-सवपसतरथमनभवत--१३३५-">अनिशमपि तं निषेवितुमसितं निश्युत्पलं निषेव्य विधुम् । त्वद्दिव्यदृगात्मत्वं प्राप्य रमे स्वेप्सितार्थमनुभवति ॥ १३३५ ॥</h2>
<p>हे रमे! अनिशं निशाया अभावेऽपि । अर्थाभावेऽव्ययीभावः । तं विधुं
श्रीनिवासं चन्द्रमसमिति तु तत्त्वम् । निषेवितुं असितमुत्पलं इन्दीवरं
निशि विधुं निषेव्य निशाया योगाभ्याससमयत्वात्तदा विधुमुपास्येत्यर्थः ।
त्वद्दिव्यदृगात्मत्वं तव कमनीयनयनरूपत्वं त्वद्विषयकासङ्कुचितज्ञानात्मत्वं
परिशुद्धं स्वरूपमित्यपि गम्यते । प्राप्य स्वेप्सितार्थं
अनिशविधुनिषेवणरूपमभीष्टार्थं अनुभवति । अत्र निशाभावदशायामपि
विधुनिषेवणलक्षणाभीष्टावाप्त्यर्थं
प्रयुक्तान्निशाधिकरणकोपासनलक्षणात्कारणादिन्दीवरस्यानिष्टं विना
तत्सिद्धेरुत्पत्तिलक्षणससंर्गस्यानुरूप्यम् ॥</p>
<p>यथावा&ndash;</p>
<h2 id="सततमप-हरकरगरहवभवमकङकषदमब-सरसरहम--अभहर-सलल-तपवऽलभत-तवतपणजनमन-तदव--१३३६-">सततमपि हरिकरग्रहवैभवमाकाङ्क्षदम्ब सरसिरुहम् । अभिहरि सलिले तप्वाऽलभत त्वत्पाणिजन्मनि तदेव ॥ १३३६ ॥</h2>
<p>हरिकरग्रहवैभवं भगवत्पाणिग्रहणसम्पदं भानुकरसम्पर्कातिशयं च । अभिहरि
भगवदभिमुखं भानुमदभिमुखं च । तदेव सततहरिकरग्रहवैभवमेव । अत्रापि
सार्वकालिकहरिकरग्रहणलक्षणाभीष्टलाभाय हर्यभिमुखं तपस्यतोऽम्बुजस्य
जन्मान्तरेऽनिष्टं विना तत्सिद्धिर्दर्शिता ॥</p>
<p>यथावा&ndash;</p>
<h2 id="दत-वभव-भगनभकत-सवयमप-भवन-बहवधश--जनन-सधकलशसतवतकचजनमन-भवत-सकल-इत-यकतम--१३३७-">दातुं विभवे भोगान्भोक्तुं स्वयमपि भवन् बहुविधाशः । जननि सुधाकलशस्त्वत्कुचजन्मनि भवति सुकल इति युक्तम् ॥ १३३७ ॥</h2>
<p>हे जननि! सुधाकलशः अमृतकुम्भः सुधाकलशशब्दश्च विभवे सति ऐश्वर्यावसर
इत्यर्थः । विभवे लोकनाथाय भगवते इति वस्तुस्थितिः । भोगान् दातुं स्वयं
भोक्तुमपि बहुविधा आशा आयततृष्णा यस्य स तथोक्तः भवन् । पक्षे बहु
यथास्यात्तथा विधाशः विगतधाकारशकारइत्यर्थः । त्वत्कुचजन्मनि सुकलः
मनोरथानुगुणं त्यागभोगभाग्भवन् सन् &lsquo;सुकलो दातृभोक्तरि&rsquo; इत्यमरः ।
धाकारशकरापनयनेन सुकल इति निष्पन्न इति वस्तुस्थितिः । अत्र
सुधाकलशस्यानीष्टं विना स्वेप्सितावाप्तिः ॥ यथावा&ndash;</p>
<h2 id="कचजनम-परपससतव-तपसथतससढशतवतषण--कचत-कलचलऽगततव-कमलललयन-सवमतमनम--१३३८-">कुचजन्म प्रेप्सुस्तव तपस्थितस्सोढशीतवातोष्णः । कुचतां कुलाचलोऽगात्तव कमलेलालयन् स्वमात्मानम् ॥ १३३८ ॥</h2>
<p>हे कमले! कुलाचलः तव कुचजन्म प्रेप्सुः अतएव तपस्थितः तपश्चरन् । पक्षे
तपसि माघमासे शिशिरऋताविति भावः । तपे ग्रीष्मे च स्थितः निश्चलतया
वर्तमानः आतपे स्थित इति वा । न हि कुलाचलः कालभेदेन चलाचलो भवति । अतएव
सोढशीतवातोष्णः ‘ग्रीष्मे पञ्चतपा भूत्वा वर्षास्वासारषाण्मुनिः'
इत्याद्युक्तप्रक्रियया द्वन्द्वसहिष्णुस्सन् । पक्षे निसर्गत एव
शीतादेस्सोढा । न ह्यचलश्शीतेन वातेन वा वेपते उष्णेन वितपते । तपसः फलमाह
कुचतामिति । स्वं स्वकीयं आत्मानं अन्तरात्मानं भगवन्तं लालयन् विलासयन्
‘लड विलासे' णिजन्तादस्मात् लक्षणहेत्वोः' इति शता । हेतुरिह फलम् ।
स्वान्तरात्मप्रीणनायेत्यर्थः । तत्र कुचतां अगात् स्तनतयाऽवातारीत्यर्थः ।
पक्षे कुलाचलशब्दः कमले अलालयन्निति छेदः । स्वं आत्मानं स्वस्वरूपं
अलालयन् लाश्च लश्च लालौ अविद्यमानौ लालौ यस्य सः अलालः तथोक्तं कुर्वन्
अलालयन् लालेतिवर्णद्वयविधुरितं कुर्वन् कुचतां कुचशब्दतां अगात् ।
उक्तरीत्या लाकारलकारराहित्ये कुच इयेवावशेषादिति भावः । अत्र कुलाचलस्य
विनाऽनिष्टमभीप्सितार्थसंसिद्धिः ॥</p>
<p>यथावा&ndash;</p>
<h2 id="शरकचफलशषतवपरपसवललरभगसनतयग--मलरफल-शदध-मफलशष-न-मञचत-सवरथम-">श्रीकुचफलशेषत्वप्रेप्सावल्लूरभोगसन्त्यागि । मालूरफलं शुद्धं माफलशेषं न मुञ्चति स्वार्थम् ॥</h2>
<p>मालूरस्य बिल्वस्य फलं &lsquo;बिल्वशाण्डिल्यशैलूषमालूरश्रीफला अपि’ इत्यमरः।
श्रियः कुचावेव फले तयोश्शेषत्वं तदतिशयाधित्सयोपादेयस्वरूपत्वं तस्य
प्रेप्सया वल्लूरस्य शुष्कमांसस्य ‘उत्तप्तं शुष्कमांसं स्यात्तद्वल्लूरं
त्रिलिङ्गकम्&rsquo; इत्यमरः भोगः अभ्यवहारः भुजेर्भावे घञि ‘चजोः' इति कुत्वम् ।
‘भोगस्तु राज्ये वेश्याभृतौ सुखे । धनेऽहिकायफणयोः पालनाभ्यवहारयोः' इति
हेमचन्द्रः । तस्य सन्त्यागि वल्लूरोपलक्षितनिखिलनिषिद्धाहारत्यजनशालि ।
आहारशुद्ध्यभावे सत्त्वशुद्ध्यनुदयादिति भावः । अत एव शुद्धं निर्दोषं
पवित्रं वा । अतएव माफलशेषं मायाः श्रियः फले फलत्वेनाध्यवसितौ स्तनौ तयोः
शेषं शेषभूतं अतिशयाधायकं च सत् स्वाभीप्सितशेषतां लब्धवदिति भावः ।
स्वर्थं स्वकीयं पुरुषार्थं न मुञ्चति कदाऽपि न त्यजति । नित्यशेषमेव सत्
तत्कैङ्कर्यं समनुभवतीति भावः । पक्षे मालूरफलमिति पदम्,
शब्दार्थयोस्तादात्म्यम् । श्रीकुचफलशेषत्वप्रेप्सावत् लूरभोगसन्त्यागि इति
छेदः । उक्तेच्छाविशिष्टं सत् । लूरयोः लूकाररेफयोः भोगः अनुभवः तस्य
सन्त्यागि । उत्सारितलूकाररेफमित्यर्थः । अतएव शुद्धं केवलं यथातथा ‘शुद्धं
स्यात्त्रिषु केवले । निर्दोषे च पवित्रे च' इति मेदिनी । माफलशेषं मा फ ला
इति त्रयो वर्णाः शेषाः शिष्टाः यस्य तथोक्तं
अवशिष्टमाफलरूपवर्णत्रयमित्यर्थः । ईदृशमपीत्युपस्कार्यम् । स्वार्थं
श्रीफलरूपं स्वाभिधेयं न मुञ्चति । मालूरफलमिति पदमविकलवर्णं यावन्तमर्थं
बोधयति उक्तरीत्या वर्णवैकल्येऽपि तावन्तमेवार्थं बोधयति ।
मालूरफलमाफलशब्दयोरेकार्थकत्वादिति भावः । माफलं श्रीफलम् । बिल्वस्य
श्रीफलत्वं च &lsquo;वनस्पतिस्तव वृक्षोऽथ बिल्वः’ इति श्रुतिसिद्धं
उदाहृतकोशसिद्धं च । शेषमित्यत्र शिष्यत इति शेषमिति कर्मणि घञ् अतएव
भेद्यलिङ्गता । भावे घञ एव पुल्लिङ्गत्वनियमः । अतएव सम्बन्धमनुवर्तते’ इति
भाष्यम् शेषं रामवत्&rsquo; इत्यादिप्रयोगाः ‘शेषस्सङ्कर्षणे वधे' इत्युपक्रम्य
&lsquo;उपयुक्तेतरे न स्त्री&rsquo; इति मेदिन्यादिकोशाश्च सङ्गच्छन्ते । अत्र
मालूरफलस्यानिष्टं विना अभीष्टसिद्धिः ॥</p>
<p>इमानि सर्वाण्यपि अनिष्टं विना केवलेष्टप्राप्तावुदाहरणानि ॥</p>
<p>अनिष्टपरिहाररूपेष्टप्राप्तिर्यथा&ndash;</p>
<h2 id="तवचछरवदवषकत-घनघवतत-घनघनधनवन--वषण-पद-तव-पतननधशशर-कलपत-सम-नघनघ--१३४०-">त्वच्छ्रीविद्वेषकृतां घनाघवत्तां घनाघनोधून्वन् । विष्णो पदे तव पतन्नधश्शिराः कल्पते स्म नघनाघः ॥ १३४० ॥</h2>
<p>हे विष्णो! घनाघनः प्रावृषेण्याम्बुवाहः तव श्रियः सम्पदः रुचेश्च विद्वेषः
तेन कृतां तावकश्रीविषयकवैरहेतुकां घनाघवत्तां अविरळदुरितशालितां धून्वन्
‘लक्षणहेत्वोः' इति शता । हेतुरिह फलम् । घनाघवत्ताविधूननेन
प्रयोजनेनेत्यर्थः । तव पदे चरणे विष्णोः पदे अन्तरिक्षे इति तत्त्वम् ।
अधश्शिराः पतन् प्रणिपतन्नित्यर्थः । घनं च तत् अघं च घनाघम्, न घनाघं यस्य
स नघनाघः नशब्देन बहुव्रीहिः । कल्पते स्म । निरस्तनिखिलकलुषोऽभूदित्यर्थः
।</p>
<p>प्रणम्य कृष्णं सहसा पांसुक्लिष्टे महीतले ।
निष्कल्मषो भवेत्सद्यो ललाटे पांसुमण्डनात् ॥
हरिममरगणार्चिताङ्घिपद्मं प्रणमति यः परमार्थतो मनुष्यः ।
तमपगतसमस्तपापबन्धं व्रज परिहृत्य यथाग्निमाज्यसिक्तम् ॥</p>
<p>इत्यादि प्रमाणसहस्रं स्मर्तव्यम् । पक्षे घनाघनशन्दः घनाघवत्तां घनाघेति
वर्णपङ्क्तिर्मत्तां अधून्वन् इति छेदः अविसृजन्नेवेत्यर्थः। अधश्शिराः
पतन् विलोमतया स्थित इति यावत् । नघनाघ इति निष्पन्न इति । अत्र
घनाघनस्यानिष्टं विना स्वाभीप्सितघनाघरूपानिष्टनिवृत्तिरूपेष्टसिद्धिः ॥</p>
<p>यथावा&ndash;</p>
<h2 id="सवजष-सद-समनस-हरतमध-परसवबनधनतपतनम-तवदभजतमतय-हर-कलपतररहरत-तदयदचत-तत--१३४१-">स्वजुषां सदा सुमनसां हर्तुमधः प्रसवबन्धनात्पतनम्। त्वद्भुजतामेत्य हरे कल्पतरुर्हरति तद्यदुचितं तत् ॥ १३४१ ॥</h2>
<p>हे हरे! कल्पतरुः सदा स्वजुषां आत्मानं सेवमानानां सुमनसां विदुषां
कुसुमानां च । प्रसवबन्धनात् नानायोनिप्रसूतिसम्बन्धात् वृन्ताच्च ‘वृन्तं
प्रसवबन्धनम्' इत्यमरः । अधःपतनं अधोलोके भ्रंशं अधःप्रदेशे गळनं च ।
हर्तुं निरसितुं त्वद्भुजतां त्वद्बहुरूपतां एत्य तत् सुमनसां
प्रसवबन्धानदधःपतनं हरतीति यत् तदुचितम् । अत्र सुमनसां
प्रसवबन्धनादधःपतनरूपानिष्टपरिहारलक्षणेष्टार्थोद्योगात्कल्पतरोरनिष्टं
विना तत्सिद्धिः । सर्वाण्यप्येतान्युदाहरणानि
श्लेषाभेदाध्यवसायसङ्कीर्णान्येव ॥</p>
<p>किम्च यत्रातर्कितोत्कटानिष्टसद्भावेऽपि
श्लेषवैभवेनेष्टार्थत्वप्रतिपत्तिस्तत्रापि समालङ्कारो न प्रतिहन्यते ।
यथा&ndash;</p>
<h2 id="शरवशगवयमह-भगवनम-मकतमतन-तवमत--तवमसव-तवमप-च-तथव-ममकतमचरसतनष--१३४२-">श्रीवशगव्यामोहे भगवन्मा मुक्तमातनु त्वमिति । त्वामासेवे त्वमपि च तथैव मामुक्तमाचरंस्तनुषे ॥ १३४२ ॥</h2>
<p>हे भगवन्! श्रीवशगः लक्ष्मीवशंवदः व्यामः यस्य &lsquo;व्यामो
बाह्वोस्सकरयोस्ततयोस्तिर्यगन्तरम्&rsquo; इत्यमरः । यथासम्भवमाश्लेषार्थं
स्वेस्वे पार्श्वे प्रसारितयोर्बाह्वोरन्तरं लक्ष्मीवशंवदं यस्य स तथोक्त
इत्यर्थः । त्वं अनेन पुरुषाकारसान्निध्यबलादवधीरितविनतजनतापराधतया
रक्षणौन्मुख्यं द्योतितम् । मा मां अनन्वादेशे वैकल्पिकत्वादत्र मादेशः ।
मुक्तं शिथिलितभवबन्धं आतनु कुरु । यद्वा श्रीवशगः सम्पन्मूलकः यो व्यामोहः
अतिमात्रवैचित्त्यं तस्मिन् । अथवा श्रीवशगेति भगवत एव सम्बोधनम् । व्यामोहे
पुत्रकळत्रसम्पदादिप्रयुक्तसम्मोहे आमुक्तं बद्धं ‘आमुक्तः प्रतिमुक्तश्च'
इत्यमरः । मा तनु मा कुरु । माशब्दोऽयं न तु माङ्, येन लुङेव स्यात् । इति
त्वां आसेवे त्वमपि मामुक्तं आचरन् सन् तथैव तनुषे यथाप्रार्थनमेव कुरुषे
इति स्तुतिः । श्रीवशगव्यामोहे मा मां आमुक्तं बद्धमेव तनुषे इत्युपालम्भः
। इदं मुक्तैश्वर्यप्रेप्सया श्रीनिवासं सेवमानस्य आनुषङ्गिकीं
तद्विश्राणितामैहिकीमामुष्मिकीं च सम्पदमपि तत्परिपन्थिनीं जानतः
कस्यचित्प्रपन्नस्य ते प्रत्युपालम्भवचनम् । अत्र यद्यपि व्याजस्तुतौ
स्तुत्या निन्दाभिव्यक्तिविवक्षायां विषमालङ्कारः । न
चैहिकामुष्मिकविभवस्यानिष्टत्वायोगान्न विषमालङ्कार इति वाच्यम्,
मुमुक्षुदृष्ट्या तस्यानिष्टतायाः ‘एते वै निरयास्तात स्थानस्य परमात्मनः'
इत्युक्तेः अनेन वचनेनामुष्मिकसम्पद एव निरयप्रायत्वस्य
वर्णनादैहिकसम्पदस्तथात्वं कैमुत्यन्यायसिद्धम् । तथाऽपि
प्राथमिकस्तुतिरूपवाच्यविवक्षायां समालङ्कारो न निवार्यते ॥</p>
<p>यथावा&ndash;</p>
<h2 id="सतरमकतवदर-समपतसयदत-समशरतऽह-तवम--सतरमकतवदर-तथव-समपततवयऽचयत-वतरण--१३४३-">सुतरामुक्तिविदूरा सम्पत्स्यादिति समाश्रितोऽहं त्वाम् । सुतरामुक्तिविदूरा तथैव सम्पत्त्वयाऽच्युत वितीर्णा ॥ १३४३ ॥</h2>
<p>सुतरां उक्तिविदूरा ‘यतो वाचो निवर्तन्ते' इत्युक्तरीत्या वाचामविषयभूता ।
सम्पत् मुक्तैश्वर्यं स्यादिति भवेदिति प्रत्याशयेत्यर्थः । त्वां अहं
समाश्रितः तथैव सुतरामुक्तिविदूरा सम्पदेव त्वयाऽपि वितीर्णेति स्तुतिः ।
सुतरा शोभनतरत्वेनाभासमाना मुक्तिविदूरा मोक्षदवीयसी सम्पदित्युपालम्भः ।
‘अर्थश्रेयसि चासक्तो न श्रेयो विन्दते परम्’ इति महाभारतोक्तेरैहिकसम्पदो
मुक्तिविदूरत्वम् । अत्रापि पूर्वोदाहरणवदेव सर्वं द्रष्टव्यम् ॥</p>
<p>यथावा&ndash;</p>
<h2 id="अहमननद-इत-सद-गत-तव-शरणमगममबजकष--भवतऽप-तथऽकरष-समपरतमननद-एव-कल-कपय--१३४४-">अहमन्नाद इति सदा गातुं त्वां शरणमगममब्जाक्ष । भवताऽपि तथाऽकारिषि साम्प्रतमन्नाद एव किल कृपया ॥ १३४४ ॥</h2>
<p>इदं निश्रेयसावाप्तित्वरया प्रारब्धकर्मफलभोगानुभवादपि जुगुप्समानस्य
कस्यचित्प्रपन्नस्य प्रपत्त्युत्तरमपि सांसारिकभोगानेव यथापुरमनुभावयन्तं
भगवन्तं प्रति व्याजस्तुत्या उपालम्भवचनम् । तथाहि&ndash; हे अब्जाक्ष!
अहमन्नाद इति सदा गातुं ‘एतत्सामगायन्नास्ते’ इत्युपक्रम्य
‘अहमन्नादोऽहमन्नादः' इति श्रुत्युक्तक्रमेण सामगानं विधातुं
परिपूर्णपरब्रह्मानुभवानन्दरूपं मुक्त्यैश्वर्यं लब्धुमिति भावः ।
‘अहमन्नादः' इति श्रुतिगतयोश्शब्दयोः अहं अस्मच्छरीरकः परमात्मैव अन्नादः
सकलभोक्तृशरीरक इत्यर्थः । ‘अहंशब्दः परमात्मपर्यन्तः
भोग्यभोक्तृवाच्यान्नान्नादिशब्दौ च तत्पर्यन्तौ’ इति तद्भाष्यम् । त्वां
शरणमगमं प्रपन्नोऽस्मि । भवताऽपि कृपया साम्प्रतं इदानीं तथा अकारिषि
यथाभ्यर्थनं अन्नाद एव कृतोऽस्मि । कृञः कर्मणि भूते लुङुत्तमैकवचनम् ।
अकारिषि साम्प्रतमिति वा योजना । तदा साम्प्रतं युक्तमित्यर्थः । ‘साम्प्रतं
चाधुनार्थे स्याद्युक्तार्थेऽपिच साम्प्रतम्’ इति विश्वः । किलेति
सम्भावनायामनुनये वा । &lsquo;किलशब्दस्तु वार्तायां सम्भाव्यानुनयार्थयोः’ इति
विश्वः । उपपादितोऽर्थस्सर्वोऽपि स्तुतिपरः । अन्नादः केवलं
प्रकृतौदनभोक्तैव अकारिषि न तु ‘विजिघत्सः&rsquo; इति
श्रुत्युक्तजिघत्सादिहेयगुणविधुर इत्युपालम्भः । अत्र मुमुक्षोः प्रपन्नस्व
प्राकृतभोगरूपोत्कटानिष्टसद्भावेऽपि श्लेषमहिम्ना
मुक्तैश्वर्यानुभवरूपेष्टप्रतिपत्तिः ॥</p>
<p>यथावा&ndash;</p>
<h2 id="रजनचर-रघननदन-नशरण-तव-जयय-यऽकङकषन--तवमप-तथव-नशरणमददसतषमदरदकषणय--१३४५-">रजनिचरा रघुनन्दन निशारणं तव जयाय येऽकाङ्क्षन् । त्वमपि तथैव निशारणमददास्तेषामुदारदाक्षिण्यः ॥ १३४५ ॥</h2>
<p>तव जयाय त्वत्कर्मकाभिभवाय निशारणं रात्र्यधिकरणकं युद्धम् । तथैव
यथेप्सितमेव निशारणं रात्रियुद्धम् । वस्तुतस्तु तव जयाय
त्वत्कर्तृकाविजयाय तेषां रजनिचराणां निशारणं निषूदनं अददा इत्यर्थः ।
‘प्रमापणं निवर्हणं निकारणं निशारणम्' इत्यमरः । अत्र रजनिचराणां
निबर्हणरूपानिष्टस्योत्कटस्य सत्त्वेऽपि श्लेषप्रभावेण
निशायुद्धरूपेप्सितलाभः ॥</p>
<p>यथावा&ndash;</p>
<h2 id="अमत-कमनयसथतमपत-य-तवतपरभवदचछन--कमनयसथतरव-हयमत-तसतवतपरभवललभ--१३४६-">अमितां कमनीयस्थितिमाप्तुं ये त्वत्पराभवादैच्छन् । कमनीयस्थितिरेव ह्यमिता तैस्त्वत्पराभवाल्लभे ॥ १३४६ ॥</h2>
<p>हे भगवन्! त्वत्पराभवात् त्वत्कर्मकपरिभवात् । अमितां अपरिच्छिन्नां
कमनीयस्थितिं वैभववत्तया रमणीयमवस्थानम् । उत्तरार्धेऽप्येवमेव । तत्र
परमार्थतस्तु त्वदिति भिन्नं पदम् । त्वत् त्वत्तः पराभवात्
स्वकर्मकपरिभवात् । अमिता अविद्यमानमकारा कृता कमनीयस्थितिः कनीयस्थितिः
शब्दार्थयोस्तादात्म्यात् । अतिमात्रनिकृष्टा स्थितिरेवेत्यर्थः । कनीयसी
चासौ स्थितिश्चेति विग्रहः । अल्पशब्दादीयसुनि ‘युवाल्पयोः कनन्यतरस्याम्'
इति कनादेशः । अत्र कनीयस्स्थितिरूपोत्कटानिष्टसद्भावेऽपि श्लेषवैभवेन
कमनीयस्थितिरूपेष्टलाभः ॥</p>
<p>यथावा&ndash;</p>
<h2 id="परपत-सरपतपदमप-पतलमननतभगलकमप--वनदयमत-यजन-बलरकर-भवत-तरवकरम-तथव--१३४७-">प्राप्ता सुरपतिपदमपि पातालमनन्तभोगिलोकमपि । विन्देयमिति यजन् बलिरकारि भवता त्रिविक्रम तथैव ॥ १३४७ ॥</h2>
<p>हे त्रिविक्रम! इदं एतत्पद्यप्रस्तुतार्थस्य तदवतारासाधारणतां
व्यञ्जयितुम् । सुरपतिपदं महेन्द्रस्थानं प्राप्ता ।
प्रपूर्वकादाप्नोतेस्तृन् । अपिश्चार्थकः । अलं पाताऽपि रक्षिता च ।
पातेस्तृन् । बलिः दैत्येन्द्रः । अनन्तः यः भोगिनां
उत्तमतत्तत्कर्मफलभोक्तॄणां लोकः ब्रह्मलोकपर्यन्तं विष्टपम् । यद्वा
अनन्तेति भगवतएव सम्बोधनम् । भोगिलोकमपि उक्त एवार्थः । अथवा अनन्तभोगः
भगवदनुभवः सोऽस्मिन्नस्तीत्यनन्तभोगी स चासौ लोकश्च । अनन्तभोगिनां
भगवदनुभवशालिनां लोक इति वा । तमपि श्रीवैकुण्ठमपीत्यर्थः । विन्देयं
प्राप्नुयामिति यजन् यज्ञं कुर्वन् सन् भवता यज्ञाराध्येन तत्फलप्रदेन चेति
भावः । यथामनोरथमेव फलं लम्भित इत्यर्थः । वस्तुतस्तु सुरपतिपदं
प्राप्ताऽपि बलिः अनन्तः भोगिलोकः भुजगसमुदयः यस्मिन् सः तं तथोक्तं पातालं
प्रापित इति । अनन्तेति भगवतस्सम्बोधनविवक्षायां पातालं तत्सञ्ज्ञकं भोगिलोकं
नागलोकं प्रापित इति वा अर्थः । अत्रोत्कटानिष्टस्य पातालप्रापणस्य
सद्भावेऽपि अनन्तपुण्यकृल्लोकादिप्राप्तिरूपेष्टसिद्धिः प्रत्यायिता ।
अत्रोत्कटानिष्टस्यातर्कितत्वं स्फुटतरमिति ध्येयम् ॥</p>
<p>यत्रेष्टार्थप्राप्तिसद्भावेऽपि श्लेषवशादसतोऽनिष्टार्थस्य
प्रतीतिस्तत्रापि समालङ्कारस्य न क्षतिः,
अनिष्टप्रतीतेराभासरूपत्वेनापर्यवसानात् ॥</p>
<p>यथा&ndash;</p>
<h2 id="गरणतयदरगरण-करय-दवनभकतरतयदत--करवसतथव-भकतम-गरवजञ-सरवथऽप-नतयषत-">गुरुणात्यादरगुरुणा कार्या देवेनभक्तिरित्युदितः । कुर्वंस्तथैव भक्तिम्ः गुर्वाज्ञां सर्वथाऽपि नात्यैषीत् ॥</h2>
<p>अत्र गुर्वाज्ञां सर्वथाऽपि नात्यैषीदित्यनेन विरोधालङ्काराभिव्यञ्जनाय
देवेनभक्तिरित्यत्र पदत्रयविभागात्मकरूपान्तरस्यापि विवक्षायास्सत्त्वेऽपि
देवानां इने स्वामिनि भगवति भक्तिः देवेनभक्तिरित्येकपदेन
वस्तुसदर्थान्तरपरं रूपान्तरमुपादाय समालङ्कारोऽप्यस्त्येव ॥</p>
<p>यथावा&ndash;</p>
<h2 id="वरतमतरह-जयनतय-करय-नशनमतरत-पतर--बलसतथव-वदध-वतथ-वदधत-क-न-पतरजञम--१३४९-">व्रतमेतर्हि जयन्त्याः कार्यं नाशनमितीरितः पित्रा । बालस्तथैव विदधे वितथां विदधीत को नु पितुराज्ञाम् ॥ १३४९ ॥</h2>
<p>अत्रापि वितथां विदधीत को नु पितुराज्ञामित्यनेन
विरोधालङ्कृतिमभिव्यञ्जयितुं नाशनमित्यत्र एकपदरूपान्तरस्यापि
विवक्षायास्सद्भावेऽपि न अशनमिति पदद्वयविभागेन अशनं अभ्य वहरणं न कार्यं
किन्तूपवसनमेवेति वस्तुसदर्थान्तरमभिदधानं रूपान्तरमालम्ब्य
समालङ्कारोऽप्यक्षत एव । पूर्वस्मिन्नुदाहरणे
पदत्रयविभागेनासतोऽनिष्टार्थस्य प्रतीतिः, ऐकपद्येन वस्तुसत इष्टार्थस्य ।
इह तु ऐकपद्येनासदनिष्टार्थप्रतीतिः पदद्वयविभागेन वस्तुसदिष्टार्थस्येति
भेदः ॥</p>
<p>श्लेषलब्धासदिष्टावाप्तिप्रतीतिमात्रेणापि समालङ्कारत्वं ‘अनिशमपि तं
निषेवितुम्' इति प्रागुपदर्शितेषूदाहरणेषु द्रष्टव्यम् ।
मात्रपदेनानिष्टार्थप्रतीतिर्व्यवच्छिद्यते । तत्र हि असितोत्पलादीनां
श्लेषबलादनिशविधुनिषेवणादीष्टावाप्तिमात्रम्, न त्वनिष्टप्रतिभासोऽपीति
ध्येयम् ॥</p>
<p>यत्तु विरूपकार्यानर्थयोरुत्पत्तिर्विरूपसङ्घटना च विषममिति विषमालङ्कारं
लक्षयित्वा तद्विपर्ययस्सममिति समालङ्कारं लक्षयता तत्पदेनात्र
विषमालङ्कारसबन्धी विरूपघटनारूपश्चरम एव भेदो गृह्यते तद्विपर्ययस्यैव
चरुत्वात् । न त्वाद्यभेदद्वयम्, तद्विपर्ययस्य
कारणादनुरूपकार्योत्पत्तिरूपस्य वाञ्छितार्थप्राप्तिरूपस्य च वस्तुसिद्धतया
चारुताविरहात् । एवं चानुरूपसङ्घटनात्मक एव समालङ्कारः । न तु विषमालङ्कार इव
भेदत्रितयात्मक इत्यलङ्कारसर्वस्वकृतोक्तम् । तन्न, वस्तुतोऽननुरूपयोरपि
कार्यकारणयोः श्लेषादिना धर्मैक्यसम्पादनद्वारा अनुरूपत्ववर्णने
वस्तुतोऽनिष्टस्यापि तेनैवोपायेन इष्टैक्यसम्पत्ताविष्टप्राप्तिवर्णनं च
चारुतया अत्रैव दर्शितत्वात् । तस्मात्सममपि विषममिव त्रिविधमेवेति ॥</p>
<p>इत्यलङ्कारमणिहारे समालङ्कारसर एकचत्वारिंशः.</p>
<hr>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/shAstram/alankAraH/alankAra-maNihAraH/2/16_samAlaMkAraH_41/">16 समालंकारः (४१) </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 16 समालंकारः (४१)</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 10 14:34:03 UTC. (<a href="http://google.com/search?q=14%3a34%3a03%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
