<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 04 अप्रस्तुतप्रशंसालंकारः (२९)</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="04 अप्रस्तुतप्रशंसालंकारः (२९)" />
<meta property="og:description" content="अथाप्रस्तुतप्रशंसासरः.  प्रस्तुतविशेषणसाम्यमाश्रित्य समासोक्तिर्निरूपिता । तत्प्रसक्त्या विशेषणाश्रयपरिकरादिकं निरूपितम् । अधुना पुनस्तद्वैपरीत्येनाप्रस्तुतप्रशंसोच्यते&ndash;
  स्यात्प्रस्तुतस्य गमकं यत्राप्रस्तुतवर्णनम् । अप्रस्तुतप्रशंसाख्या सैषाऽलंकृतिरुच्यते ॥ ८५ ॥ यत्राप्रस्तुतवृत्तान्तवर्णनं प्रस्तुतवृत्तान्तमवगमयति सैषा अप्रस्तुतप्रशंसोच्यते । समासोक्तौ तु प्रस्तुतेनाप्रस्तुतप्रतीतिरिति विशेषः । प्रशंसनं चात्र वर्णनमात्रं न तु स्तुतिः ‘अन्तश्छिद्राणि भूयांसि कण्टका बहवो बहिः&rsquo; इत्यादावव्याप्त्यापत्तेः ॥
  कार्ये हेतौ तथा व्याप्ये व्यापके प्रस्तुतेऽन्यगीः । समे समस्य चेत्येवं सैषा भवति पञ्चधा ॥ ८६ ॥ अप्रस्तुतवृत्तान्तवर्णनेन प्रस्तुतावगतिश्च संबन्धे सति भवति । संबन्धश्च कार्यकारणभावः सामान्यविशेषभावः सारूप्यं वा संभवति । सप्तम्यन्तेषु पदेषु प्रस्तुते इत्येतदन्वेति । अन्यगीः तदन्योक्तिः । तथाच कार्ये प्रस्तुते कारणस्य, कारणे प्रस्तुते कार्यस्य, व्याप्यव्यापकशब्दौ विशेषसामान्यपणें । विशेषे प्रस्तुते सामान्यस्य, सामान्ये प्रस्तुते विशेषस्योक्तिरिति चत्वारो भेदाः । समे प्रकृते समस्येति पञ्चमः । यदाहुः&ndash;" />
<meta property="og:type" content="article" />
<meta property="og:url" content="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/" />

<meta itemprop="name" content="04 अप्रस्तुतप्रशंसालंकारः (२९)">
<meta itemprop="description" content="अथाप्रस्तुतप्रशंसासरः.  प्रस्तुतविशेषणसाम्यमाश्रित्य समासोक्तिर्निरूपिता । तत्प्रसक्त्या विशेषणाश्रयपरिकरादिकं निरूपितम् । अधुना पुनस्तद्वैपरीत्येनाप्रस्तुतप्रशंसोच्यते&ndash;
  स्यात्प्रस्तुतस्य गमकं यत्राप्रस्तुतवर्णनम् । अप्रस्तुतप्रशंसाख्या सैषाऽलंकृतिरुच्यते ॥ ८५ ॥ यत्राप्रस्तुतवृत्तान्तवर्णनं प्रस्तुतवृत्तान्तमवगमयति सैषा अप्रस्तुतप्रशंसोच्यते । समासोक्तौ तु प्रस्तुतेनाप्रस्तुतप्रतीतिरिति विशेषः । प्रशंसनं चात्र वर्णनमात्रं न तु स्तुतिः ‘अन्तश्छिद्राणि भूयांसि कण्टका बहवो बहिः&rsquo; इत्यादावव्याप्त्यापत्तेः ॥
  कार्ये हेतौ तथा व्याप्ये व्यापके प्रस्तुतेऽन्यगीः । समे समस्य चेत्येवं सैषा भवति पञ्चधा ॥ ८६ ॥ अप्रस्तुतवृत्तान्तवर्णनेन प्रस्तुतावगतिश्च संबन्धे सति भवति । संबन्धश्च कार्यकारणभावः सामान्यविशेषभावः सारूप्यं वा संभवति । सप्तम्यन्तेषु पदेषु प्रस्तुते इत्येतदन्वेति । अन्यगीः तदन्योक्तिः । तथाच कार्ये प्रस्तुते कारणस्य, कारणे प्रस्तुते कार्यस्य, व्याप्यव्यापकशब्दौ विशेषसामान्यपणें । विशेषे प्रस्तुते सामान्यस्य, सामान्ये प्रस्तुते विशेषस्योक्तिरिति चत्वारो भेदाः । समे प्रकृते समस्येति पञ्चमः । यदाहुः&ndash;">

<meta itemprop="wordCount" content="5139">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="04 अप्रस्तुतप्रशंसालंकारः (२९)"/>
<meta name="twitter:description" content="अथाप्रस्तुतप्रशंसासरः.  प्रस्तुतविशेषणसाम्यमाश्रित्य समासोक्तिर्निरूपिता । तत्प्रसक्त्या विशेषणाश्रयपरिकरादिकं निरूपितम् । अधुना पुनस्तद्वैपरीत्येनाप्रस्तुतप्रशंसोच्यते&ndash;
  स्यात्प्रस्तुतस्य गमकं यत्राप्रस्तुतवर्णनम् । अप्रस्तुतप्रशंसाख्या सैषाऽलंकृतिरुच्यते ॥ ८५ ॥ यत्राप्रस्तुतवृत्तान्तवर्णनं प्रस्तुतवृत्तान्तमवगमयति सैषा अप्रस्तुतप्रशंसोच्यते । समासोक्तौ तु प्रस्तुतेनाप्रस्तुतप्रतीतिरिति विशेषः । प्रशंसनं चात्र वर्णनमात्रं न तु स्तुतिः ‘अन्तश्छिद्राणि भूयांसि कण्टका बहवो बहिः&rsquo; इत्यादावव्याप्त्यापत्तेः ॥
  कार्ये हेतौ तथा व्याप्ये व्यापके प्रस्तुतेऽन्यगीः । समे समस्य चेत्येवं सैषा भवति पञ्चधा ॥ ८६ ॥ अप्रस्तुतवृत्तान्तवर्णनेन प्रस्तुतावगतिश्च संबन्धे सति भवति । संबन्धश्च कार्यकारणभावः सामान्यविशेषभावः सारूप्यं वा संभवति । सप्तम्यन्तेषु पदेषु प्रस्तुते इत्येतदन्वेति । अन्यगीः तदन्योक्तिः । तथाच कार्ये प्रस्तुते कारणस्य, कारणे प्रस्तुते कार्यस्य, व्याप्यव्यापकशब्दौ विशेषसामान्यपणें । विशेषे प्रस्तुते सामान्यस्य, सामान्ये प्रस्तुते विशेषस्योक्तिरिति चत्वारो भेदाः । समे प्रकृते समस्येति पञ्चमः । यदाहुः&ndash;"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/shAstram\/\u0022}],\u0022title\u0022:\u0022शास्त्रम्\u0022},{\u0022contents\u0022:[{\u0022url\u0022:\u0022recdir:\/\/TIkA\/\u0022}],\u0022title\u0022:\u0022टीकाः\u0022},{\u0022contents\u0022:[{\u0022url\u0022:\u0022recdir:\/\/sviiyam\/\u0022}],\u0022title\u0022:\u0022स्वोपज्ञम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/shAstram\/alankAraH\/alankAra-maNihAraH\/2\/04_aprastutaprashaMsAlaMkAraH_29\/".replace(basePath, "/");
    pageVars.pageParams = {};
    pageVars.pageSource = "shAstram\/alankAraH\/alankAra-maNihAraH\/2\/04_aprastutaprashaMsAlaMkAraH_29.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/" />
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 04 अप्रस्तुतप्रशंसालंकारः (२९)</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/kAvyam/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/kAvyam/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="04 अप्रस्तुतप्रशंसालंकारः (२९)">04 अप्रस्तुतप्रशंसालंकारः (२९)</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/shAstram/alankAraH/alankAra-maNihAraH/2/04_aprastutaprashaMsAlaMkAraH_29.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अथपरसततपरशससर">अथाप्रस्तुतप्रशंसासरः.</h2>
<hr>
<p>प्रस्तुतविशेषणसाम्यमाश्रित्य समासोक्तिर्निरूपिता । तत्प्रसक्त्या
विशेषणाश्रयपरिकरादिकं निरूपितम् । अधुना
पुनस्तद्वैपरीत्येनाप्रस्तुतप्रशंसोच्यते&ndash;</p>
<h2 id="heading"></h2>
<h2 id="heading-1"></h2>
<h2 id="सयतपरसततसय-गमक-यतरपरसततवरणनम--अपरसततपरशसखय-सषऽलकतरचयत--८५-">स्यात्प्रस्तुतस्य गमकं यत्राप्रस्तुतवर्णनम् । अप्रस्तुतप्रशंसाख्या सैषाऽलंकृतिरुच्यते ॥ ८५ ॥</h2>
<p>यत्राप्रस्तुतवृत्तान्तवर्णनं प्रस्तुतवृत्तान्तमवगमयति सैषा
अप्रस्तुतप्रशंसोच्यते । समासोक्तौ तु प्रस्तुतेनाप्रस्तुतप्रतीतिरिति
विशेषः । प्रशंसनं चात्र वर्णनमात्रं न तु स्तुतिः ‘अन्तश्छिद्राणि भूयांसि
कण्टका बहवो बहिः&rsquo; इत्यादावव्याप्त्यापत्तेः ॥</p>
<h2 id="heading-2"></h2>
<h2 id="heading-3"></h2>
<h2 id="करय-हत-तथ-वयपय-वयपक-परसततऽनयग--सम-समसय-चतयव-सष-भवत-पञचध--८६-">कार्ये हेतौ तथा व्याप्ये व्यापके प्रस्तुतेऽन्यगीः । समे समस्य चेत्येवं सैषा भवति पञ्चधा ॥ ८६ ॥</h2>
<p>अप्रस्तुतवृत्तान्तवर्णनेन प्रस्तुतावगतिश्च संबन्धे सति भवति । संबन्धश्च
कार्यकारणभावः सामान्यविशेषभावः सारूप्यं वा संभवति । सप्तम्यन्तेषु पदेषु
प्रस्तुते इत्येतदन्वेति । अन्यगीः तदन्योक्तिः । तथाच कार्ये प्रस्तुते
कारणस्य, कारणे प्रस्तुते कार्यस्य, व्याप्यव्यापकशब्दौ विशेषसामान्यपणें ।
विशेषे प्रस्तुते सामान्यस्य, सामान्ये प्रस्तुते विशेषस्योक्तिरिति
चत्वारो भेदाः । समे प्रकृते समस्येति पञ्चमः । यदाहुः&ndash;</p>
<p>कार्ये निमित्ते सामान्ये विशेषे प्रस्तुते सति ।<br>
तदन्यस्य वचस्तुल्ये तुल्यस्येति च पञ्चधा ॥</p>
<p>इति । तत्र कार्ये प्रस्तुते कारणस्योक्तिर्यथा&ndash;</p>
<h2 id="हतसरवसव-सरसजरज-मरवरमखकत-वधन--तमरसत-दधन-तदहरनमदरतरधषण--९४२-">हृतसर्वस्वा सरसिजराजी मुरवैरिमुखकृते विधिना । तामरसतां दधानां तदाहुरेनामुदारतरधिषणाः ॥ ९४२ ॥</h2>
<p>तत् तस्मात् तामेनां सरसिजराजीम् । अरसतां नीरसतां निस्सारतामिति यावत् ।
पक्षे तामरसतां तामरसत्वं दधानां आहुः। स्फुटमन्यत् । अत्र कमलराजीगततया
संभाव्यमानेन श्रीनिवासदिव्यवदनारविन्दनिर्माणार्थं सारांशहरणेन तत्कारणेन
तत्कार्यरूपो वर्णनीयतया प्रस्तुतश्श्रीनिवासदिव्यवदनारविन्दगतो
लोकोत्तरसौन्दर्यसौगन्ध्यसौकुमार्यादिविशेषः प्रतीयत इति
कारणनिबन्धनाप्रस्तुतप्रशंसेयम् । श्लेषातिशयोक्तिसंकीर्णा ॥</p>
<p>यथावा&ndash;</p>
<h2 id="सरहरणय-खत-वतशनगरचकरषण-वधन--दवन-नखलशलसतनननमननतदवखतबल--९४३-">सारहरणाय खाता वाताशनगिरिचिकीर्षुणा विधिना । देवेन निखिलशैलास्तन्नूनमनन्तदेवखातबिलाः ॥ ९४३ ॥</h2>
<p>अत्राप्रस्तुतनिखिलशैलनिष्ठतया संभाव्यमानेन शेषाद्रिसर्जनार्थसारांशहरणेन
प्रस्तुतश्शेषाद्रिनिष्ठः कोऽपि निखिलकुलाचलातिशायिमहिमातिशयः प्रतीयते ।
अनन्तानि अपरिच्छिन्नानि देवेन देवैश्च खातानि बिलानि येषां ते ‘देवखातबिले
गुहा&rsquo; इत्यमरः । देवखातबिलशब्दौ व्यस्तौ गुहावाचिनाविति केचित् । समस्त
एवायं देवखातबिलशब्दस्तद्वाचीत्यन्ये ॥ यथावा&ndash;</p>
<h2 id="दयतसरवसव-तटतमदय-वधसतवमब-तनमतनत--कषणरचय-वदयत-इत-त-एत-जगदर-तत-कवभ--९४४-">द्युतिसर्वस्वं तटितामादय विधिस्तवाम्ब तनुमतनोत् । क्षणरुचयो विद्युत इति ता एता जगदिरे ततः कविभिः ॥ ९४४ ॥</h2>
<p>क्षणरुचयः अत्यल्परोचिषः अनुपदमेव विगता द्युत् द्युतिर्यासां
तास्तथोक्ताः विशेषेण द्योतमाना इति वस्तुस्थितिः ॥</p>
<p>एवम्&ndash;</p>
<h2 id="तव-दवयवपससरषट-हतसर-वधसऽहशलमण--नन-हरमणरखल-वदत-सतरमसरतऽसय-तत--९४५-">तव दिव्यवपुस्स्रष्टुं हृतसारो वेधसाऽहिशैलमणे । नूनं हरिमणिरखिलो विदिता सुतरामसारताऽस्य ततः ॥ ९४५ ॥</h2>
<p>इत्यत्रापि कारणनिबन्धनाऽप्रस्तुतप्रशंसा द्रष्टव्या । सुतरां असारता
निस्सारता । सुतरा अतिशोभना मसारता मसारनामतेति वस्तुस्थितिः । ‘मसार
इन्द्रनीले स्यात्&rsquo; इत्यवोचाम प्रागेव ॥</p>
<p>कारणे प्रस्तुते कार्याभिधानं यथा&ndash;</p>
<h2 id="आद-समख-वबधरनत-ततपरससरतवमप--पशचदभतदरयततवसरभरगदवसरगमवनत-">आदौ सुमुखा विबुधैरानीता तत्पुरस्सरत्वमपि । पश्चाद्भीतौदार्यात्तवसुरभिरगाद्विसर्गमेवान्ते ॥</h2>
<p>हे भगवन्! सुरभिः कामगवी आदौ त्वन्महौदार्यनिशमनात्पूर्वं सुमुखा
पृथग्जनवर्ण्यमाननिजवादान्यकोत्कर्षनिशमनजनितहर्षमूलकसौमुख्यशालिनी । पक्षे
सुरभिशब्दे स्ववाचके आदौ सुः सुवर्णः मुखं प्रधानं यस्यास्सा ‘मुखं प्रधाने
प्रारम्भे वक्त्रे निस्सरणेऽपि च’ इति रत्नमाला । तत् सुमुखात्वादेव हेतोः
विबुधैः गुणज्ञैः देवैः पुरस्सरत्वं वदान्याग्रेसरत्वं पुरस्कारं वा आनीता
प्रापिता । अन्यत्र तत्पुर इति समस्तं पदम् । तस्य सुवर्णस्य पुरः अग्रतः
अनन्तरमित्यर्थः । सरत्वं रेफसाहित्यं आनीता । पश्चात् तव श्रीनिवासस्य
भवतः औदार्यात् । &lsquo;य आत्मदा बलदा’ इत्यादिश्रुतिभिः ‘तदन्यः को महोदारः&rsquo;
इत्यादिपुराणवचनैश्च जेगीयमानादिति भावः । भीता
निजौदार्यप्रथाकुण्ठनसंभावनात्त्रस्ता । पक्षे पश्चात् रेफानन्तरं
औदार्यात् निरर्गळत्वादिति यावत् । भीता भिवर्णेन इता युक्ता । अत एव अन्ते
भयदर्शनादनन्तरं विसर्गं एवं त्रस्ता नास्माभिस्संभावनीयेति विबुधकृतं
विसर्जनं अगात् त्यक्ताऽभूदित्यर्थः । पक्षे अन्ते स्ववाचकशब्दान्ते
विसर्गं विसर्जनीयं अगात् । सुरभिरिति शब्दस्य तथात्वादेवमुक्तम् ।
अत्राप्रस्तुतेन औचित्यात्संभाव्यमानेन सुरभिभयादिकार्येण तत्कारणभूतः
श्रीनिवासमहौदार्यस्यानितरसाधारणो महिमा प्रत्याय्यत इतीयं
कार्यनिबन्धनाप्रस्तुतप्रशंसा श्लेषातिशयोक्तिसंकीर्णा ॥</p>
<p>यथावा&ndash;</p>
<h2 id="वहरनतय-दव-भवत-करतमरळय-परसतमवदतम--पशनवह-मनय-तरसमदयमम-मररत--९४७-">विहरन्त्या दिवि भवतः कीर्तिमराळ्या प्रसूतमवदातम् । पेशीनिवहं मन्ये तारासमुदयमिमं मुराराते ॥ ९४७ ॥</h2>
<p>पेशीनिवहं अण्डनिकरं ‘पेशीकोशो द्विहीनेऽण्डम्’ इत्यमरः ।
अत्राप्रस्तुतस्य तारासमुदयस्य
भगवत्कीर्तिहंसीप्रसूतपेशीनिवहत्वोत्प्रेक्षणेन
तत्कारणीभूतप्रस्तुतभगवत्कीर्तिधावळ्यातिशयो लोकोत्तर इति प्रतीयते ॥
यथावा&ndash;</p>
<h2 id="अनतरवतनय-फणगरशरमण-रचष-पररहण--एत-दयव-परसत-पतससफत-घनघनवरत--९४८-">अन्तर्वत्न्या फणिगिरिशिरोमणे रोचिषां प्ररोहेण । एते द्यवा प्रसूताः पोतास्स्फीता घनाघनव्राताः ॥ ९४८ ॥</h2>
<p>भगवतो रोचिषां तेजसां प्ररोहेण अङ्कुरेण अन्तर्वत्न्या गर्भिण्या द्यवा
दिवा &lsquo;द्योदिवौ द्वे स्त्रियामभ्रम्&rsquo; इत्यमरः । स्पष्टमन्यत् ।
अत्राप्यप्रस्तुतानां घनाघनव्रातानां
भगवत्तनूरुचिप्ररोहगर्भितद्योप्रसूतार्भकत्वेन
संभावनात्तत्काराणीभूतभगवत्तनुरुचिप्ररोहेऽत्युत्तमश्यामलिमभूमा
प्रत्याय्यते । समासोक्तिसंकीर्णेयम् । पूर्वा तु रूपकसंकीर्णा ॥</p>
<p>यथावा&ndash;</p>
<h2 id="अबध-समदभवनतय-शरय-परसमर-पदबजरचकणक--अनयनयतरङगहतपञजभत-परवळत-यत--९४९-">अब्धौ समुद्भवन्त्या श्रियः प्रसृमराः पदाब्जरुचिकणिकाः । अन्योन्यतरङ्गाहतिपुञ्जीभूताः प्रवाळतां याताः ॥ ९४९ ॥</h2>
<p>अत्रावतारसमये जलधौ प्रसृतानां
श्रीमहालक्ष्मीचरणारविन्दरुचिकणिकानामन्योन्यतरङ्गास्फालनवशेन
सूक्ष्मतमसिकताफेनलवादिवत्पुञ्जीभूतानां परिणामतया संभाव्यमानाभिः
प्रवाळलताभिः
कार्यभूताभिस्तत्कारणभूतश्रीचरणारविन्दरुचेस्सर्वातिशाय्यरुणिमभूमा
प्रतीयते ॥</p>
<p>यथावा&ndash;</p>
<h2 id="शर-भवतपरतपतकषदषठ-दव-सफलङगक-सफटत--वयत-रवसततरक-पयस-पयध-परसत-बडबगन--९५०-">शौरे भवत्प्रतापात्क्षोदिष्ठौ द्वौ स्फुलिङ्गकौ स्फुटितौ । वियति रविस्तत्रैकः पयसि पयोधेः परस्तु बडबाग्निः ॥ ९५० ॥</h2>
<p>अत्राप्रस्तुतयो
रविबडबानलयोर्भगवत्प्रतापकार्यभूतस्फुलिङ्गकत्वोत्प्रेक्षया प्रस्तुते
तदुपादानकारणभूते भगवत्प्रतापे अनन्तकोटिसहस्रांशुबडबानलातिशाय्यौज्ज्वल्यं
गम्यते । अत्र प्रतापस्य महाग्नित्वं गम्यते ॥</p>
<p>यथावा&ndash;</p>
<h2 id="बरहमणडभणडपरण-भगवनभवदयशभयशपयस--वलसनत-बदबद-इव-तर-ररषट-फनवजजयतसन--९५१-">ब्रह्माण्डभाण्डपूर्णे भगवन्भवदीयशुभयशःपयसि । विलसन्ति बुद्बुदा इव तारा राराष्टि फेनवज्ज्योत्स्ना ॥ ९५१ ॥</h2>
<p>अत्राप्रस्तुतानां ताराज्योत्स्नानां
भगवद्यशोदुग्धकार्यभूतबुद्बदफेनत्वसंभावनेन प्रस्तुतस्य भगवद्यशोदुग्धस्य
निरतिशयो वैशद्यविशेषः प्रतीयते ॥</p>
<p>यथावा&ndash;</p>
<h2 id="चयवतवरवरणसतवदयशस-कथमपयधशशर-नपतन--वनदत-वषशलनद-वभवरशशशररभवतवम--९५२-">च्यावितवरवर्णस्त्वद्यशसा कथमप्यधश्शिरा निपतन् । विन्दति वृषशैलेन्दो विभावरीशश्शरीरभावित्वम् ॥ ९५२ ॥</h2>
<p>हे वृषशैलोन्दो! अनेन प्रसिद्धेन्द्वपेक्षयाऽस्य वैलक्षण्यं गम्यते ।
विभावरीशः चन्द्रमाः त्वद्यशसा च्यावितः च्युतिं प्रापितः वरः श्रेष्ठः
वर्णः धवलिमा यस्य स तथोक्तः वैवर्ण्यं प्रापित इत्यर्थः । यशसा
च्यावितवर्णत्वकथनेन क्लीबपराभूतताद्योतकेनातिमात्रदुस्सहदुःखत्वं
द्योत्यते । अत एव अधश्शिराः निपतन् सन् चन्द्रमसोऽस्ताचलाभिमुख्यावसरे
विपर्यस्ततया दृश्यमानत्वादधश्शिरोनिपतनोक्तिः । कथमपि
दूरगमनादियत्नगौरवेणेत्यर्थः । &lsquo;कथमादि तथाऽप्यन्तं यत्नगौरवबाढयोः&rsquo;
इत्युत्पलमाला । शरीरभावित्वं शरीरसत्तां विन्दति । ‘सतां माने म्लाने&rsquo;
इत्युक्तरीत्या शरीरत्यागावश्यंभावेऽपि तमकृत्वा ‘अथवा दूरगमनम्’ इति
द्वितीयपक्षावलम्बनेन शरीरमधार्षीदित्यर्थः । पक्षे&ndash; विभावरीशशब्दः
अर्धश्शिराः निपतन् प्रतिलोमतां प्रपद्यमान इति यावत् । च्यावितः च्युतिं
प्रापितः वः वकारः येन स तथोक्तः रवर्णः रेफः यस्मिंस्तथोक्त इति
बहुव्रीहिगर्भो बहुव्रीहिः । वकारमुत्सार्य तत्रैव रेफः प्रापित इत्यर्थः ।
शरीरभावित्वं शरीरभावीत्यानुपूर्वीमत्त्वं विन्दति ।
विभावरीशशब्दस्योपपादितरीत्या तथा निष्पत्तेरिति ध्येयम् ।
शब्दार्थयोस्तादात्म्यं तु न विस्मर्तव्यम् । इह
विभावरीशस्योपमानभूतस्याप्रस्तुतत्वम् । भगवद्यशसश्चोपमेयभूतस्य
प्रस्तुतत्वम् । तथाच विभावरीशगतेन
च्यावितवरवर्णत्वादिसंभावनावशोन्मिषितेनाप्रस्तुतेनातिमात्रनिस्तेजस्कतारूपकार्येण
किमपि लोकोत्तरं यशोगतमवदातत्वं प्रस्तुतमेव प्रतीयते । अत्र कार्यकारणभावः
प्रयोज्यप्रयोजकरूपः । एवमुत्तरत्राप्यस्मिन् प्रकरणे यथायोगं द्रष्टव्यः ॥</p>
<p>यथावा&ndash;</p>
<h2 id="फणधरधरधरशवरकनदधररच-परपदय-मखभङगम--वदरमनवह-जलध-वन-मखनव-लयत-सततम--९५३-">फणधरधराधरेश्वरकनदधररुचा प्रपद्य मुखभङ्गम् । विद्रुमनिवहो जलधौ विना मुखेनैव लीयते सततम् ॥ ९५३ ॥</h2>
<p>मुखभङ्गं पराभवम् । मुखेन विनैवेति लोकोक्तिः । मुखं दर्शयितुमक्षम एवेति
भावः । पक्षे विना वि इत्याकारकवर्णेन मुखेन मुख्यभूतेन उपलक्षितः
विद्रुमनिवहः । वाच्यवाचकयोस्तादात्म्यम् । अत्र
भगवदधररुचिप्राप्तमुखभङ्गप्रयोज्यतया संभाव्यमानमप्रस्तुतं विद्रुमनिवहस्य
जलधिनिलयनरूपं कार्यं
तत्कारणभूतप्रस्तुतश्रीनिवासाधरमणिशोणिमातिशयप्रत्यायकमितीयमपि
कार्यनिबन्धनाऽप्रस्तुतप्रशंसैव ॥</p>
<p>यथावा&ndash;</p>
<h2 id="परथम-मधरमभमन-परथत-मधमथनवधमख-मधळ--तवदधरसधवधत-धळयभवतपरथमभमवधरतय--९५४-">प्रथमं मधुरिमभूम्ना प्रथिता मधुमथनविधुमुखि मधूळी । त्वदधरसुधाविधूता धूळ्यभवत्प्रथमभूमविधुरतया ॥ ९५४ ॥</h2>
<p>हे मधुमथनविधुमुखि! भगवद्वल्लभे! इदं च मधूळीविधूननपाटवमदसीयाधरसुधाया
अभिव्यनक्ति । प्रथमं अधरसुधाकर्तृकविधूननात्पूर्वं मधुरिमभूम्ना
माधुर्यातिशयेन प्रथिता मधूळी मकरन्दः त्वदधरसुधाविधूता सती प्रथमः आदौ
स्थितः यो भूमा माधुर्योत्कर्षः तेन विधुरतया विश्लिष्टतया धूळी पांसुभूता
अभवत् निस्साराऽभूदिति यावत् । पक्षे&ndash; प्रथमं भवतीति प्रथमभूः आदौ
विद्यमानः यो मः मवर्णः तेन विधुरतया धूळीति निष्पन्ना मधूळीशब्दो
मकारोत्सारणे तथा निष्पद्यत इत्यर्थः । अत्र
संभाव्यमानाप्रस्तुतमधूळीधूळीभवनरूपकार्येण
तत्कारणभूतप्रस्तुतजगज्जनन्यधरसुधामधुरिमोत्कर्षलोकोत्तरत्वावगतिः। अत्रापि
कार्यकारणभावः प्रयोज्यप्रयोजकभावरूप एव । श्लेषसंकीर्णत्वं पूर्ववदेव ॥</p>
<p>यथावा&ndash;</p>
<h2 id="तवदगतललऽवमतससवतवऽल-वष-जगजजनन--कषबऽप-रजहस-कलबतव-परथयत-सम-सधवव--९५५-">त्वद्गतिलीलाऽवमतस्सेवित्वाऽलं विषं जगज्जननि । क्षीबोऽपि राजहंसः क्लीबत्वं प्रथयति स्म साध्वेव ॥ ९५५ ॥</h2>
<p>हे जगज्जननि! राजहंसः क्षीबः मत्तोऽपि त्वद्भतिलीलाऽवमाननात्प्रागिति भावः
। त्वद्भतिलीलया अवमतः । अनेन स्त्रीपराजितत्वद्योतकेनातिमात्रदूनत्वं
व्यज्यते । अत एव विषं गरळं जलं च अलं पर्याप्तं यथा स्यात्तथा सेवित्वा
पीत्वा, पक्षे&ndash; विगळितषकारं यथातथा सेवित्वालमित्यत्र लं इति च्छेदः । लं
लकारं सेवित्वा प्राप्य साध्वेव न तु यथाकथंचित् क्लीबत्वं षण्डत्वं
प्रथयति स्म । यः कश्चिद्वा पुरुषमानी परैः परास्तश्चेदाश्वस्य पुनः
प्रतिकर्तुं पराक्रमत एव । न तु क्लीबतया विषीदति । अयं तु स्त्रीपराजितो
विषं पीतवान्कथं न क्लीबतां प्रथयेतेति भावः । पक्षे&ndash;
क्षीबशब्दष्षकारापगमनेन तत्रैव लकारसंश्लेषणे क्लीबतया स्वरूपं
प्रकाशयतीत्यर्थः । अत्राप्रस्तुतेन राजहंसस्य श्रीगतिलीलाऽवमतत्वादिना
संभाव्यमानेन कार्येण तत्कारणभूतप्रस्तुतश्रीगतिलीलारामणीयकातिशयप्रतीतिः ॥</p>
<p>यथावा&ndash;</p>
<h2 id="तवकनयनशरलवचरयचचकत-जगजजनन-शकल--वयतयसतमखवरण-कशल-भतवव-जवनमवनदन--९५६-">तावकनयनश्रीलवचौर्याच्चकिता जगज्जननि शकुलाः । व्यत्यासितमुखवर्णाः कुशला भूत्वैव जीवनमविन्दन् ॥ ९५६ ॥</h2>
<p>हे जगज्जननि! शकुलाः मीनाः तावकनयनश्रीलवस्य चौर्यात् चौर्यं
कृत्वेत्यर्थः । चकिताः भीताः अत एव व्यत्यासितः विपर्यासितः मुखस्य वदनस्य
वर्णो यैस्ते तथाभूताः इङ्गालचूर्णभस्मादिलेपनेन परैरज्ञातयथापूर्वमुखवर्णा
इति भावः । अत एव कुशला भूत्त्वैव न तु प्रमत्ताः । आपदि ईदृशोपायकरणादपि
किमन्यदस्ति कौशल्यमिति भावः । जीवनं प्राणधारणं अविन्दन् । अन्यत्र&ndash;
व्यत्यासितौ विपर्ययेण पठितौ मुखवर्णौ श कु इति वर्णौ येषां ते तथोक्ताः ।
अर्थगतबहुत्वस्य शब्दे आरोपः । कुशला भूत्वा । शकुला इति शब्दः
आद्ययोर्वर्णयोर्वैपरीत्ये कुशला इति निष्पन्न इत्यर्थः । जीवनं जलं
अविन्दन् । तत्र मग्ना इति यावत् । अत्राप्रस्तुतशकुलगतचौर्यादिकार्येण
तत्कारणप्रस्तुतलक्ष्मीनयनलावण्यादिसमृद्धिः प्रतीयते ॥</p>
<p>यथावा&ndash;</p>
<h2 id="तवननयनपरभत-वतयरजनन-दशयतपगमत--वयसख-भतवऽऽनतक-न-स-वयसथतरन-चजजवत--९५७-">त्वन्नयनपराभूतो वातायुर्जननि दृश्यतापगमात् । वायुसखो भूत्वाऽऽनीत्किं नु स वायुस्थितिर्न चेज्जीवेत् ॥ ९५७ ॥</h2>
<p>हे जननि! वातायुः हरिणः वातायुशब्दश्च त्वन्नयनपराभूतस्सन् अत एव
दृश्यतापगमात् दर्शनीयतापायाद्धेतोः वायुसखो भूत्वा वायुवददृश्यो भूत्वेति
भावः । यद्वा&ndash; दृश्यतापगगमात् अदृश्यतां प्राप्य ल्यब्लोपे पञ्चमी ।
वायुसखः भूत्वा वायुतुल्यवेगः पलायितो भूत्वेति यावत् । अथवा&ndash; दृश्यः
प्रत्यक्षः यस्तापः तस्य गमात् प्राप्तेः वायुसखः अग्निः भूत्वा
अग्निवत्तापमयो भूत्वेत्यर्थः । शब्दपक्षे दृश्यः यः ता इति वर्णः तस्य
अपगमात् वायुसखः । वायु इत्याकारकवर्णाभ्यामेव युक्त इत्यर्थः । भूत्वा
आनीत् प्राणीत् । अन्यत्र सत्तामलभतेत्यर्थः । सः वा आयुस्स्थितिरिति छेदः।
सः वातायुः वाशब्द एवशब्दार्थकः । ‘स्युरेवंतुपुनर्वैवेत्यवधारणवाचकाः&rsquo;
इत्यमरः । आयुस्स्थितिर्वा आयुश्शेष एव न चेत् जीवेत्किंनु न जीवेदेव ।
आयुस्स्थितेर्दुरपनयत्वादेवेदृशं पराभवं प्राप्तोऽप्यजीवदित्यर्थः ।
शब्दपक्षे तु&ndash; सः वातायुशब्दः वायुस्थितिः वा युः इत्याकारकवर्णस्थितिर्न
चेत् किं नु जीवेत् । ताकारवत् वायुः इत्याकारकवर्णसमुदायस्यापि लोपे
शब्दस्वरूपस्थितिरेव दुर्लभेति भावः । अत्राप्रस्तुतेन
वातायुपराजयादिकार्येण संभाव्यमानेन
तत्कारणभूतप्रस्तुतजगज्जननीनयनसुषमाद्यतिशयः प्रतीयते ॥</p>
<p>यथावा&ndash;</p>
<h2 id="आदय-चरयतसतव-वदनयकसपद-सथतऽप-दव--नरजरपपससमजनयप-नरजरपदप-हरऽदनत--९५८-">आदाय चौर्यतस्तव वादान्यकसंपदं स्थितोऽपि दिवि । निर्जरपापस्समजन्यपि निर्जरपादपो हरेऽदान्तः ॥ ९५८ ॥</h2>
<p>हे हरे! निर्जरपादपः देवतरुः दिवि स्वर्गे स्थितोऽपि
स्वतस्सिद्धस्वर्लोकावस्थानोऽपि तव वदान्यकसंपदं चौर्यतः स्तेयेन आदाय
त्वद्वादान्यकसंपच्चौर्याद्विना अस्य इयदपि वा औदार्यं कुतो भवेदिति भावः ।
अदान्तः केनापि राज्ञा अपराधानुगुणमदण्डितः ‘वा दान्त&rsquo; इत्यादिना दमेः
क्तान्ततया निपातः । ‘दान्तस्तु दमिते, साहसं तु दमो दण्डः’ इति चामरः ।
निर्जरं दुर्जरं पापं यस्य स तथाभूतः समजनि भुवि क्वापि जात इत्यर्थः ।
राजदण्डितत्त्वे&ndash;</p>
<p>राजभिर्धृतदण्डास्तु कृत्वा पापानि मानवाः ।<br>
निर्मलास्स्वर्गमायान्ति सन्तस्सुकृतिनो यथा ॥</p>
<p>इति स्मरणाच्छोधितपापत्वं स्यात् । अतथाभूततया निर्जरपापः क्वापि जात इति
भावः । पक्षे निर्जरपादपशब्दः दः दकारः अन्ते मध्ये यस्य सः दान्तः स न
भवतीत्यदान्तः । मध्ये दकारविधुरस्सन् निर्जरपाप इति निष्पन्न इत्यर्थः ।
अत्राप्रस्तुते निर्जरपादपस्य चौर्यप्रयुक्तनिर्जरपापतावाप्तिकार्येण
संभाव्यमानेन तत्कारणभूतभगवद्वादान्यकमहिमातिशयः प्रस्तुत एवावगम्यते ॥
यथावा&ndash;</p>
<h2 id="तवदवदनयकनशमनवशमतमन-वमञचमन-शम--भतवऽथ-ववरणमख-शबल-कमललयऽभवदवबल--९५९-">त्वद्वादान्यकनिशमनविशमितमाना विमुञ्चमाना शम् । भूत्वाऽथ विवर्णमुखा शबला कमलालयेऽभवद्विबला ॥ ९५९ ॥</h2>
<p>हे कमलालये! शबला कामगवी शबलाशब्दश्च । त्वद्वादान्यकस्य निशमनेन विशमितः
मानः अहं महावदान्येति चित्तसमुन्नतिः यस्यास्सा तथोक्ता । अत एव शं
स्वोत्कर्षज्ञानजन्यं सुखं, पक्षे शकारं विमुञ्चमाना त्यजन्ती ।
मुञ्चतिस्स्वरितेत् । अत एव विवर्णं निस्तेजस्कं मुखं, पक्षे वि
इत्याकारकवर्णं एव मुखं आदिर्यस्यास्सा तथोक्ता सती विबला दुर्बला अभवत् ।
भग्नोत्साहतया निश्शक्तिरभूदित्यर्थः । न ह्युत्साहादन्यद्बलमस्ति ।
यथोच्यते — ‘नास्त्युत्साहात्परं बलम्&rsquo; इति । पक्षे शबलाशब्दः
शकारोत्सारणेन तत्रैव विकारन्यसनेन च विबलेति निरपद्यतेत्यर्थः । अत्र
भगवत्याश्श्रियो महौदार्ये वर्णनीयत्वेन प्रस्तुते
सुपर्वधेनुगर्वशान्त्यादिकमप्रस्तुतमौचित्यात्संभाव्यमानं कार्यं वर्णितम्
। इदं च ‘आदौ सुमुखाविबुधैः, विहरन्त्या दिवि भवतः&rsquo;
इत्यादिपूर्वोदाहरणेष्विव न वस्तुकार्यं, किन्तु ‘तत्केशपाशं प्रसमीक्ष्य
कुर्युर्वालप्रियत्वं शिथिलं चमर्यः’ इत्यत्र
तन्निरीक्षणकार्यवदौदार्यनिशमनकार्यम् ॥</p>
<p>यथावा&ndash;</p>
<h2 id="दगधरस-दगधरस-मच-मच-सध-सध-भवत--दवरसनगरपतरमण-सरसवचससयदयद-शरवणपथगम--९६०-">दुग्धरसो दुग्धरसो मोचा मोचा सुधा सुधा भवति । द्विरसनगिरिपतिरमणी सरसवचस्स्याद्यदि श्रवणपथगम् ॥ ९६० ॥</h2>
<p>दुग्धरसः क्षीररसः दुग्धः प्रपूरितो रेचितः रसः स्वादिमा यस्य स तथोक्तः ।
मोचा कदळीफलम् । मोचा शाल्मलीफलं तद्वन्नीरसेति भावः । उभयत्र ‘फले लुक्&rsquo;
इति वैकारिकाणो लुक् । मोचायाः फलं मोचेति विग्रहः । ‘कदळ्यां शाल्मलौ
मोचा’ इति रत्नमाला । सुधा अमृतं सुधा लेपचूर्णः स्नुहीक्षीरं वा
तद्वत्कटुरिति भावः । ‘सुधा लेपोऽमृतं स्नुही&rsquo; इत्यमरः । स्पष्टमन्यत् ।
अत्र दुग्धरसादीनां तिरस्काररूपकार्येण
तत्कारणभूतजगदीश्वरीवचसस्स्वादिमोत्कर्षो गम्यते । कार्यकारणभावश्चेह
ज्ञानयोः । तेन नीरसत्वादेर्दुग्धरसादिगतत्वेन ज्ञायमानस्य
स्वरूपतस्तद्वचनरसाजन्यत्वेऽपि न क्षतिः ।</p>
<p>अर्थस्य कार्यत्व इव बुद्धेः कार्यत्वेऽपि कार्यनिबन्धनत्वं न हीयत
इतीदृशान्यपि कार्यनिबन्धनाप्रस्तुतप्रशंसायामुदाहृतानि
चिरन्तनैरित्यस्माभिरप्युदाहार्यन्त । वस्तुतस्तु तदतिरेकेऽपि न दोषः । न
ह्यप्रस्तुतप्रशंसायां प्रस्तुताप्रस्तुतयोः पञ्चविध एव संबन्ध इति
नियन्तुं शक्यते । संबन्धान्तरेष्वपि तद्दर्शनादिति दीक्षिताः ॥</p>
<p>यथा&ndash;</p>
<h2 id="तवददवयकरतमकतफलसय-बलशयकलशशलनद--वपल-शकतकपल-दयवभम-वभवयम-परम--९६१-">त्वद्दिव्यकीर्तिमुक्ताफलस्य बिलशयकुलेशशैलेन्दो । विपुलौ शुक्तिकपालौ द्यावाभूमी विभावयामि परम् ॥ ९६१ ॥</h2>
<p>अत्र
ह्यप्रस्तुतयोराधारभूतयोर्द्यावाभूम्योर्भगवत्कीर्तिमुक्ताफलकपालत्वोत्प्रेक्षणेन
तदाधेयस्य प्रस्तुतस्य भगवत्कीर्तिमुक्ताफलस्य महीयस्त्वादिकं प्रतीयते । न
च शुक्तिमुक्ताफलयोः कार्यकारणभावादिसंबन्धोऽस्ति, किंत्वाधाराधेयभाव एव ॥
एवं सहावस्थानादिकमपि संबन्धान्तरमाश्रयणीयमेव । यथा&ndash;</p>
<h2 id="हरहचछणललखटटङकतकसतभकलङकरणकण--नभस-कवचन-समढ-नभसवत-भसवदखयय-भनत--९६२-">हरिहृच्छाणोल्लेखोट्टङ्कितकौस्तुभकलङ्करेणुकणाः । नभसि क्वचन समूढा नभस्वता भास्वदाख्यया भान्ति ॥ ९६२ ॥</h2>
<p>कौस्तुभस्य कलङ्कः जलधिजननसमयलग्नपङ्कशैवलादिरूपः । समूढाः समूहीकृताः ।
अत्र कलङ्करेणूनां कौस्तुभस्य च सहावस्थितिस्संबन्धः । अत्र भास्वति
भास्वत्त्वमपह्नुत्य तत्र नभस्वत्संपुञ्जितकलङ्करेणुकणत्वारोपेणाप्रस्तुतेन
तत्सहावस्थितस्य प्रस्तुतस्य कौस्तुभरत्नस्यानन्तभास्करभासुरत्वं
प्रत्याय्यते ॥</p>
<p>यथावा&ndash;</p>
<h2 id="भतलसपदसमदगतसततनलगनरणकणनकर--अभषकजलरजलध-नतससफतशच-रतनत-यत--९६३-">भूतलसपदिसमुद्गतसीतातनुलग्नरेणुकणनिकराः । अभिषेकजलैर्जलधिं नीतास्स्फीताश्च रत्नतां याताः ॥ ९६३ ॥</h2>
<p>अत्र पूर्वार्धेन&ndash;</p>
<p>उत्थिता मेदिनीं भित्वा क्षेत्रे हलमुखक्षते ।<br>
पद्मरेणुनिभैः कीर्णा शुभैः केदारपांसुभिः ॥</p>
<p>इत्युक्तोऽर्थः प्रत्यभिज्ञाप्यते । अभिषेकजलैः
अवतारकालिकमङ्गळाभिषेकसलिलैः । जलधिं नीताः गङ्गादिनदीद्वारेति भावः ।
स्फीताः जले निहिताश्चणकादय इवोच्छूना इति भावः । स्पष्टमन्यत् । अत्रापि
पूर्वोदाहरणवत्सहावस्थितिरेव सीतातनुभूरेणूनां संबन्धः भूरेणुकणानां
रत्नत्वेन संभावनात्तत्सहावस्थितसीतादिव्यमङ्गळविग्रहलावण्यप्रकर्षस्य
निरवधिकत्वं प्रतीयते । अस्यैव पद्यस्य
‘लङ्कागतभूमिसुतातनुलग्नक्षोणिरेणुकणनिकराः’ इति पाठान्तरं, तदा ‘भूमिशय्या
विवर्णाङ्गी’ इत्युक्तरीत्या लङ्कावस्थानावसरे भगवत्यास्सीताया
दिव्यमङ्गळविग्रहस्य भूरेणुसंबन्धः । अभिषेकजलैरित्यनेन ‘ततस्सीतां
शिरस्स्नाताम्&rsquo; इति रावणवधानन्तरभाविमङ्गळस्नानं च विवक्षितम् । अन्यत्तु
तुल्यं पूर्वेण ॥</p>
<p>यथावा&ndash;</p>
<h2 id="अमबधसत-सतदयतरमब-तवदवदनशषभतऽस--यतसरवदसयलकषम-सपरणतयव-वहत-नतरथ--९६४-">अम्बुधिसुते सितद्युतिरम्ब त्वद्वदनशेषभूतोऽसौ । यत्सर्वदास्यलक्ष्मीं संपूर्णतयैव वहति नेतरथा ॥ ९६४ ॥</h2>
<p>अम्बुधिसुते! हे अम्ब! सितद्युतिः इन्दुः त्वद्वदनस्य शेषभूतः ‘शेषः
परार्थत्वात्’ इत्युक्तलक्षणशेषभावमापन्नः । यत् यस्मात् असौ सितद्युतिः
अस्येति शेषः । सर्वदास्यलक्ष्मीं सर्वं &lsquo;अहं सर्वं करिष्यामि’
इत्युक्तप्रकारं सर्वदेशकालावस्थोचितं दास्यं कैङ्कर्यं तस्य लक्ष्मीं
संपदं संपूर्णतयैव अवैकल्येनैव वहति । नेतरथा न तु वैकल्येन । पक्षे यत्
यस्मात् सर्वदा अस्य त्वद्वदनस्य लक्ष्मीं शोभां आस्यलक्ष्मीं मुखश्रियमिति
वा संपूर्णतयैव वहति, इतरथा तु न । पूर्णस्यैवेन्दोस्तत्साम्यं न तु
विकलस्येति भावः । अत्राप्रस्तुतेन सितद्युतेस्संभाव्यमानेन शेषत्वेन
तच्छेषिणः प्रस्तुतस्य श्रीवदनस्य रामणीयकसाम्राज्योत्कर्षः प्रतीयते ।
अत्र श्रीवदनचन्द्रमसोर्न कार्यकारणभावादिसंबन्धः, किंतु शेषशेषिभावः ॥</p>
<p>एवमुपमानोपमेयाववलम्ब्य तत्र कविकल्पितकार्यकारणभावनिबन्धने
अप्रस्तुतप्रशंसे दर्शिते । ततोऽन्यत्रापि दृश्यते-यथा&ndash;</p>
<h2 id="तवतपदवनयसतभरससदततम-ननतरण-भवदन--अथ-तदश-भवननप-सततम-एवत-वरणयत-भगवन--१६५-">त्वत्पदविन्यस्तभरस्सदुत्तमो नान्तरेण भवदूनः । अथ तादृशो भवन्नपि सत्तम एवेति वर्ण्यते भगवन् ॥ १६५ ॥</h2>
<p>हे भगवन्! त्वत्पदविन्यस्तभरः सदुत्तमः प्रपन्नाग्रेसरः पुमान् अन्तरेण
उपायानुष्ठानफलोपलम्भयोर्मध्ये भवेन संसारेण दूनः परितप्तः न भवति ।
तस्यार्त्यतिशयात्प्रारब्धदेहधारणस्याप्यनिष्टत्वात् ‘यस्तु
प्रारब्धदेहेऽपि शोचत्यार्तस्स उच्यते’ इति हि तल्लक्षणम् । अथ
दृप्तप्रपन्नमभिप्रयन्नाह&ndash; अथेति । अथ अथवा तादृशः प्रपन्नो भूत्वा
अन्तरेणाभ्युपगतप्रारब्धखण्डतया भवदूनो भवन्नपि सत्तम एव प्रपन्नाग्रगण्य
एवेति वर्ण्यते । प्राज्ञैरिति शेषः । न त्वप्रपन्न इत्यवधीर्यते &lsquo;यस्य
देहान्तरकृते शोको दृप्तस्स उच्यते&rsquo; इति हि दृप्तप्रपन्नलक्षणम् । यद्वा
त्वत्पदविन्यस्तभरः सदुत्तमः ना पुमान् अन्तरेण तादर्थ्येन
&lsquo;अन्तरमवकाशावधिपरिधानान्तर्धिभेदतादर्थ्ये&rsquo; इत्यमरमेदिन्यौ ।
&lsquo;ओदनान्तरस्तण्डुलः&rsquo; इत्यादौ तादर्थ्येऽन्तरशब्दो दृश्यत इति
टीकासर्वस्वकारादयः । भवतः त्वत्तः ऊनः भवति ‘शेषः परार्थत्वात्’
इत्युक्तपारार्थ्यलक्षणशेषतास्वाभाव्याच्छेषिणः परमात्मनस्त्वत्तो न्यूनो
भवतीत्यर्थः । अथशब्दस्समुच्चये &lsquo;अथाथो संशये स्याताम्&rsquo; इत्युक्रम्य
‘कार्त्स्न्यारम्भसमुच्चये&rsquo; इति मेदिनी । तादृशः उक्तरीत्या भवदपकृष्टो
भवन्नपि सत्तम एवेति वर्ण्यते न त्वपकृष्ट इति ।</p>
<p>स्वोज्जीवनेच्छा यदि ते स्वसत्तायां यदि स्पृहा ।<br>
आत्मदास्यं हरेस्स्याम्यं स्वभावं च सदा स्मर ॥</p>
<p>इति प्रत्यगात्मपरमात्मनोश्शेषशेषिभावज्ञानस्यैव सत्ताहेतुतोक्तेरिति भावः
॥</p>
<p>पक्षे&ndash; सदुत्तमशब्दः अन्तरेण मध्ये भवः विद्यमानः सुप्सुपेति समासः । यः
दुः दुवर्णः तेन ऊनः न्यूनः न भवति । तस्मिन् शब्दे दुवर्णश्रवणात् । अथ
यदाकदाचिदिति भावः । तादृशः दुवर्णेन ऊनो भवन्नपि सत्तम एव सत्तमशब्द एवेति
वर्ण्यते । सदुत्तमशब्दे दुवर्णोत्सारणे तथा निष्पत्तेः । अत्राप्रस्तुतेन
प्रपन्नजनसंसारदुःखविधुरतादिवर्णनेन तत्कारणस्य भगवच्चरणारविन्दप्रपदनस्य
महिमोत्कर्षः प्रत्याय्यते । नात्रोपमानोपमेयावलम्बी कविकल्पितः
कार्यकारणभावः, किंतु स्वाभाविकः ॥</p>
<p>यथावा&ndash;</p>
<h2 id="लकषमकषणभदवशददनशऽप-च-दनश-इव-भयत--अथ-च-दनश-भजत-दनशतव-कमतर-वशयन--९६६-">लक्ष्मीक्षणभेदवशाद्दीनेशोऽपि च दिनेश इव भायात् । अथ च दिनेशो भजते दीनेशत्वं किमत्र विशयेन ॥ ९६६ ॥</h2>
<p>लक्ष्म्याः ईक्षणभेदवशात् कटाक्षान्वयवशात् दीनेशः पूर्वं
दरिद्रसार्वभौमोऽपि दिनेश इव सहस्रभानुरिव भायात् । अथच किंच दिनेशः
भास्वानपि लक्ष्म्याः ईक्षणभेदवशात् कटाक्षव्यतिरेकवशात् दीनेशत्वं भजते ।
अत्र विशयेन संशयेन किम् । पक्षे हे लक्ष्मि! दीनेशोऽपि दीनेशशब्दोऽपि
ईक्षणभेदवशात् ईवर्णस्य इवर्णत्वेन दर्शनवशात् दिनेश इव भायात् ।
दिनेशशब्दतया प्रकाशेत । इवशब्दो वाक्यालंकारे । इवर्णस्य ईवर्णत्वेनेक्षणे
तु दिनेशशब्दो दीनेशशब्दतां भजत इत्यर्थः । अत्र
दीनेशदिनेशयोर्दिनेशत्वदीनेशत्वप्राप्तिरूपकार्येणाप्रस्तुतेन
तत्कारणभूतयोर्लक्ष्मीकटाक्षान्वयव्यतिरेकयोः प्रभावो निरङ्कुशः प्रस्तुत
एवावगम्यते । अत्रापि पूर्वोदाहरणवदेव कार्यकारणभावः ॥</p>
<p>यथावा&ndash;</p>
<h2 id="गपलक-भवननपयपकतशचततवय-जगजजनन-गलक-एव-स-भवत-चतरवरणयजझतऽतर-क-वशय--९६७-">गोपालको भवन्नप्यपाकृतश्चेत्त्वया जगज्जननि। गोलक एव स भविता चातुर्वर्ण्योज्झितोऽत्र को विशयः ॥ ९६७ ॥</h2>
<p>हे जगज्जननि! गोपालकः त्रिदिवरक्षक इन्द्रः अन्यो दिक्पालो भूपालो
वाक्पतिर्वा भवन्नपि पुमान् त्वया अपाकृतः तिरस्कृतश्चेत् चातुर्वर्ण्येन
ब्राह्मणादिवर्णचतुष्टयेन, स्वार्थे ष्यञ् । उज्झितः बहिष्कृतः गोलकः ‘मृते
भर्तरि गोलकः’ इत्युक्तलक्षणो वैधवेयः भविता उत्पत्स्यते । अत्र को
विशयस्संदेहः न कोऽपीत्यर्थः। पक्षे गोपालकशब्द अपाकृतः पावर्णरहितः
कृतश्चेत् चत्वारो वर्णाः यस्य सः चतुर्वर्णः तस्य भावः चातुर्वर्ण्यं तेन
उज्झितः गोलक एव भविता । गोपालकशब्दो वर्णचतुष्टयात्मकः पावर्णोत्सारणे
त्रिवर्ण एव भवितेर्त्यः ।
अत्राप्रस्तुतगोपालकदुरवस्थाप्राप्तिरूपकार्यात्संभावनाविषयात्तत्कारणभूतजगज्जननीनिग्रहनिरङ्कुशप्रभावः
प्रस्तुतः प्रतीयते ॥</p>
<p>यथावा&ndash;</p>
<h2 id="कञचनलकषममञचनतयकञचनन-घनन-भवनन--कमद-सयतफणशल-यत-एत-ददकषमणसतम--९६८-">काञ्चनलक्ष्मीमञ्चन्त्यकिञ्चनानां घनानि भवनानि । किमिदं स्यात्फणिशैलं याता एते दिदृक्षमाणास्तम् ॥ ९६८ ॥</h2>
<p>अत्र फणिशैलं प्रति गतानामकिञ्चनानां भवनेषु कुचेलभवनेष्विव
श्रीनिवासकटाक्षेणोन्मिषितां निरवधिकां संपदं वीक्ष्य तन्निमित्ते
केनचिदनुयुक्ते भगवत्प्रसादरूपं तन्निमित्तमनभिधाय दिदृक्षमाणाः फणिशैलं
याता इति तत्कारणमभिहितमितीयमपि कारणनिबन्धनाऽप्रस्तुतप्रशंसैवेत्यलं
दूरधावनेन । प्रकृतमनुसरामः ॥</p>
<p>सामान्ये प्रस्तुते विशेषवचनं यथा&ndash;</p>
<h2 id="छयफलमसणसतररयस-लकतससमयत--शकटक-त-लक-ककलकदकऽप-नकङकषत--९६९-">छायाफलमसृणस्तरुरायासं लोकतस्समायाति । शाकोटकं तु लोके काकोलूकादिकोऽपि नाकाङ्क्षेत् ॥ ९६९ ॥</h2>
<p>अत्र श्रीनिवासं प्रति त्वादृशो महौदार्यादिगुणनिधिरेव
स्वाभीप्सितफलप्रेप्सुभिरायास्यते । गुणलेशवन्ध्यस्तु दूरीक्रियत एव
सर्वैरिति सामान्ये कथनीये तत्प्रत्यायनायाप्रस्तुतो विशेषोऽभिहित इतीयं
विशेषनिबन्धना ॥</p>
<p>यथावा&ndash;</p>
<h2 id="कलपतर-शरयत-न-हयलपतरऽपपसतनवपतससयत--इत-जननमतमशचतकषतजननयनकमरथमशरयतम--९७०-">कल्पतरुं श्रयतां न ह्यल्पतराऽपीप्सितानवाप्तिस्स्यात् । इति जानन्मतिमांश्चेत्क्षितिजानन्यान्किमर्थमाश्रयताम् ॥ ९७० ॥</h2>
<p>अत्रापि श्रीनिवासतुल्यं महावदान्यमाश्रयतां न
कदाचिदप्यभीष्टार्थानवाप्तिरिति जानानो
बुद्धिमांश्चेत्किमर्थमन्यान्मितंपचानाश्रयतामिति सामान्ये वक्तव्ये
तदवगमनार्थमप्रस्तुतो विशेषोऽभिहितः । क्षितिजान् तरून् भूमिष्ठान्
मनुजांश्चेत्यर्थः ॥ यथावा&ndash;</p>
<h2 id="सवरजयशवरयमदननहष-सथतवनजगर-भतव--जतऽहरसवकरऽजगर-जगदमब-तव-कपमनदय--९७१-">स्वाराज्यैश्वर्यमदान्नहुषः स्थितवानजागरो भूत्वा । जातोऽह्रस्वाकारोऽजगरो जगदम्ब तव कृपामान्द्ये ॥ ९७१ ॥</h2>
<p>हे जगदम्ब! तव कृपामान्द्ये सति नहुषः स्वराज्यैश्वर्यमदात्
त्रिदिवाधिराज्यवैभवप्रयुक्ताच्चित्तविकारात् अविद्यमाना जागरा जागर्या
यस्य तथाविधो भूत्वा भविष्यदनर्थपरिहारे अजागरूको भूत्वेत्यर्थः ।
स्थितवान् अत एव अह्रस्वः अनल्पः आकारः आकृतिः यस्य स तथोक्तः । महाशरीर
इत्यर्थः। &lsquo;त्रिषु ह्रस्वोऽल्पखर्वयोः&rsquo; इति रत्नमाला । अजगरः व्याळविशेषः
जातः मुनिशापादिति भावः । जातः स्थितवानिति वा योजना । अत्र भारतीयं
नाहुषमुपाख्यानमनुसंधेयम् । पक्षे अजागरशब्दः जातः जकारसंबन्धिन्याकारे ।
सार्वविभक्तिकस्तसिः । हृस्वः अकारो यस्य स तथोक्तः । आकारस्थाने अकारं
प्रापितः अजगरः स्थितवान् अजगर इति निष्पन्न इत्यर्थोऽपि चमत्कारी । अत्र
श्रियं प्रति त्वत्कृपाप्रसरमान्द्ये महतोऽपि दुरवस्थाप्राप्तिर्भवतीति
सामान्येऽभिधेये विशेषोऽभिहितः ॥</p>
<p>यथावा&ndash;</p>
<h2 id="इनतनयसतव-रघव-रजयमदननकरषयदजञ-चत--सनयऽप-ननय-एव-हयभवषयदतसततऽप-वभरषट--९७२-">इनतनयस्तव राघव राज्यमदान्नाकरिष्यदाज्ञां चेत् । सनयोऽपि ननय एव ह्यभविष्यदितस्ततोऽपि विभ्रष्टः ॥ ९७२ ॥</h2>
<p>हे राघव! इनतनयः सुग्रीवः राज्यमदात् राज्यलाभप्रयुक्तचित्तसमुन्नतेः तव
आज्ञां यथाप्रतिश्रुतं सीतान्वेषणादिविषयं शासनं नाकरिष्यद्यदि सनयोपि
नीतिमानमपि इतः राघवात् तत्सौहार्दादिति यावत् । ततः राज्यादपि
विभ्रष्टस्सन् ननयः नीतिविधुर एव अभविष्यत् । नशब्देन समासः ।
अनीतिमानित्येव प्रासैत्स्यदिति भावः । यद्वा इतस्ततः अस्मादमुष्माच्च
लोकात् विभ्रष्ट इत्यर्थः । ‘कृतं ह्यप्रतिकुर्वंस्तु
भ्रश्येल्लोकद्वयादपि&rsquo; इति स्मरणात् । अथवा अर्थधर्माभ्यां विभ्रष्ट इयर्थः
। &lsquo;धर्मलोपो महांस्तात कृते ह्यप्रतिकुर्वतः । अथलोपश्च मित्रस्य&rsquo; इति
श्रीरामायणोक्तेः । यद्वा इतस्ततो विभ्रष्ट इति लोकोक्तिः।
अयुक्ताप्रशस्तप्रदेशेषु पतित इत्यर्थः । अभविष्यत् । हीत्यवधारणे ।
अपिर्भिन्नक्रमः गर्हायाम् । पक्षे सनयः नकाराभ्यां यकारेण च युक्तः इनतनयः
इनतनयशब्दः इतः इवर्णात् ततः तवर्णाच्च विभ्रष्टः विश्लिष्टश्चेत् ननय इति
निष्पद्येतेत्यर्थः । अत्र महाकुलीनोऽपि यदि भगवच्छासनमतिवर्तेत तदा
लोकद्वयादपि भ्रश्येदिति सामान्ये कथनीये विशेषः कथितः ।
प्रदर्शितेषूदाहरणेषु प्रायेण श्लेषसंकीर्णताऽस्त्येव ।
अलंकारान्तरसंकीर्णता तु तत्रतत्र यथासंभवं बुद्धिमद्भिरूहनीया ॥</p>
<p>यथावा&ndash;</p>
<h2 id="परपय-नयनतर-तवमतदयपतररजन-कररणगर--अपरजत-एवभदतदयतशचप-कसवधवसन--९७३-">प्राप्य नियन्तारं त्वामतिद्युपतिरर्जुनः कुरुरणाग्रे । अपराजित एवाभूदतिद्युतिश्चापि कंसविध्वंसिन् ॥ ९७३ ॥</h2>
<p>हे कंसविध्वंसिन्! अर्जुनः त्वां नियन्तारं सारथिं नेतारं च प्राप्य
द्युपतिमिन्द्रमतिक्रान्तोऽतिद्युपतिः कुरुरणाग्रे अपराजितः परैरनभिभूत एव
भवन् अत एव अतिद्युतिः अतितेजस्वी चाप्यभूत् । पक्षे अतिद्युपतिशब्दः पेन
पकारेण राजितः न भवतीत्यपराजित एव सन् अतिद्युतिरिति निष्पन्न इत्यर्थः ।
अत्र भगवन्तं नियन्तारं प्राप्तो जनस्सर्वत्र विजयी द्युतिमांश्च भवतीति
सामान्ये प्रस्तुतेऽभिधेये अप्रस्तुतविशेषाभिधानम् ॥</p>
<p>यथावा&ndash;</p>
<h2 id="शरकलकमलतरण-भरतर-परजतहरणरण--बलरपतलत-भवत-कलश-चलतमतन-कशमव--९७४-">शरकुलकमलतरणे भूरितरे पारिजातहरणरणे । बलरिपुतुलितं भवता कुलिशं चालितमतानि कुशमेव ॥ ९७४ ॥</h2>
<p>शूरो नाम यदुवंश्यो राजा तस्य कुलमेव कमलं तस्य तरणिः द्युमणिः तस्य
संबुद्धिः हे भगवन्! इदं च संबोधनं महातेजस्विताद्योतनाय । भूरितरे
पारिजातहरणरणे । बलरिपुणा मघवता तुलितं उद्धृतं कुलिशं वज्रं चालितं
अयथावस्थितं कृतं निर्वीर्यं कृतमित्यर्थः । &lsquo;कम्पने चलि.&rsquo; इति नियमात्
शीलं चालयतीत्यादाविव मित्त्वाभावात्तन्निमित्तकह्रस्वाभावः । कुशमेव अतानि
तृणप्रायमेव व्यधायीत्यर्थः । पक्षे च अलितं इतिच्छेदः । अविद्यमानो लिः
लिवर्णः यस्मिंस्तत् अलि अलि कृतं अलितं अलिशब्दात्तत्करोतीति
ण्यन्तात्कर्मणि क्तः । ‘निष्ठायां सेटि’ इति णिलोपः । यद्वा लिः
संजातोऽस्य लितं न लितं अलितं लिवर्णविधुरमित्यर्थः । इतचि &lsquo;यस्येति च&rsquo;
इतीकारलोपः । कुशमेव अतानि । कुलिशपदं लिवर्णापसारणेन कुशमिति
निष्पादितमित्यर्थः । अत्र भगवता अखिलप्रत्यनीकससंरम्भोद्यतानि
महान्त्यप्यस्त्राणि तृणवन्निस्सारीक्रियन्त इति सामान्येऽभिधेये
इन्द्रोद्यतदम्भोळिदम्भोन्नतिसंभेदनरूपविशेषोऽभिहितः ॥ यथावा&ndash;</p>
<h2 id="सरघममब-भवतय-वचनतसवमवरमवतय-सघमभत--नयदयद-त-तथऽघ-सर-सयदव-कऽतर-सदगधम--९७५-">सारघमम्ब भवत्या वचनात्स्वमवरमवेत्य साघमभूत् । नेयाद्यदि तु तथाऽघं सारं स्यादेव कोऽत्र संदिग्धाम् ॥ ९७५ ॥</h2>
<p>हे अम्ब! सरघाभिः कृतं सारघं मधु कर्तृ । तेन कृते इत्यर्थे &lsquo;संज्ञायाम्&rsquo;
इत्यण् ‘सरघा मधुमक्षिका&rsquo; इत्यमरः । स्वं आत्मानं भवत्याः वचनात् अवरं
निहीनं, पक्षे अवधूतः रः रेफो यस्मात्तत्तथाभूतं रेफविहीनमित्यर्थः ।
‘प्रादिभ्यो धातुजस्य&rsquo; इति धूतशब्दलोपः । अवेत्य ज्ञात्वा अघेन दुःखेन सह
वर्तत इति साघं अभूत् । श्रीवचनापेक्षया स्वस्य निहीनतां विज्ञाय
दुःखितमभवदित्यर्थः । &lsquo;अंहोदुःखव्यसनेष्वघम्&rsquo; इत्यमरः । पक्षे सारघमिति पदं
रेफावधूननेन साघमिति निष्पन्नमित्यर्थः । यदि तु तथा उक्तप्रकारेण अयं
नेयात् न प्रप्नुयात् तर्हि सारं श्रेष्ठं रसवदित्यर्थः । स्यादेव । न
नीरसं स्यादिति भावः । पक्षे घं इतिच्छेदः । तथा एवं घं घवर्णं नेयाद्यदि
सारमेव स्यात् सारघपदं घवर्णापनयने सारमित्येव निष्पद्येतेति भावः । अत्र
सर्वातिशायि श्रीवचनमाधुर्यमिति सामान्ये वक्तव्ये मधुनीरसत्वरूपविशेषवचनम्
॥</p>
<p>विशेषे प्रस्तुते सामान्यवचनं यथा&ndash;</p>
<h2 id="करमजञनपसनमरमजञ-य-सवय-कतरथसत--आकचनयकधन-वन-कप-त-कथ-भवनत-जन--९७६-">कर्मज्ञानोपासनमर्मज्ञा ये स्वयं कृतार्थास्ते । आकिंचन्यैकधना विना कृपां ते कथं भवन्ति जनाः ॥ ९७६ ॥</h2>
<p>कथं कृतार्था भवन्तीति योजना । अत्र अकिंचनोऽहमुपायान्तरस्थाने स्थितेन
त्वयैवोज्जीवयितव्य इति विशेषे प्रस्तुते आकिञ्चन्यैकधना इत्यादिना
सामान्यमभिहितमिति सामान्यनिबन्धनाऽप्रस्तुतप्रशंसा ॥</p>
<p>यथावा&ndash;</p>
<h2 id="शरयऽरथनमपय-भय-नण-महपरष-एव--कचदप-वञछत-सयदकचनरवञचनपररन-पर-">श्रेयोऽर्थिनामुपेयो भूयो नॄणां महापुरुष एव । किंचिदपि वाञ्छितं स्यादकिंचनैर्वञ्चनापरैर्न परैः ॥</h2>
<p>अत्र सकलपुरुषार्थप्रेप्सुभिरपि जनैश्श्रीनिवास एव सेवनीयो न मितंपचानि
देवतान्तराणीति विशेषे वक्तव्ये तत्प्रत्यायनायाप्रस्तुतं सामान्यमुक्तमिति
ध्येयम् ॥</p>
<p>यथावा&ndash;</p>
<h2 id="कतकत-फणभदधपतगरपतशखर-भवतपदनखनदम--सनतशशखरयनतससरवजञशचशवरशशव-नसन--९७८-">कतिकति फणाभृदधिपतिगिरिपतिशेखर भवत्पदनखेन्दुम् । सन्तश्शेखरयन्तस्सर्वज्ञाश्चेश्वराश्शिवा नासन् ॥ ९७८ ॥</h2>
<p>अत्र भगवन्तं श्रीनिवासं प्रति त्वत्पदनखेन्दुशिरोधारणेन मम
सार्वज्ञ्याधिकं सेत्स्यतीति विशेषे वक्तव्ये सामान्याभिधानम् ॥</p>
<p>यथावा&ndash;</p>
<h2 id="शशकरदतततरपय-कपय-भगवन-सशतलसतवमस--अत-एव-सशलऽप-शरतवनऽशत-एव-सतलशच-९७९-">शशिकरदत्तत्रपया कृपया भगवन् सुशीतलस्त्वमसि । अत एव सुशीलोऽपि श्रितावनेऽशीत एव सुतलश्च॥ ९७९ ॥</h2>
<p>हे भगवन्! त्वं शशिकराणां दत्ता त्रपा यया सा तया ततोऽपि शिशिरयेत्यर्थः ।
कृपया स्वार्थनिरपेक्षपरदुःखनिराचिकीर्षालक्षणया दयया सुशीतलः
अतिमात्रशिशिरः असि । अत एव अस्मादेव हेतोः सुशीलोऽपि । शोभनं शीलं यस्य
तथोक्तोऽपि । अपिस्समुच्चये सौशील्यवांश्चेत्यर्थः । असि । सौशील्यं नाम
महतो मन्दैस्सह नीरन्ध्रसंश्लेषस्वभावत्वम् । एतच्च रामकृष्णाद्यवतारेषु
गुहशबरीगोपालादिवृत्तान्तेषु प्रसिद्ध्यति । दयाशिशिरतावैधुर्ये सौशील्यस्य
क्व समुन्मेषो भवेदिति तयोः कार्यकारणभावकथनम् । अत एव श्रितानां अवने
रक्षणे विषषे अशीतः अनलस एव ‘शीतं हिमगुणे क्लीबं शीतलालसयोस्त्रिषु&rsquo; इति
मेदिनी । यद्वा अपिर्विरोधे । एवं दयाशिशिरतया सुशीलोऽपि श्रितावने अशीतः
अशिशिरः उष्ण इति विरोधः परिहारस्त्वनलस इत्येव । सुतलश्च सुष्ठु तलति
प्रतिष्ठत इति सुतलः ‘तल प्रतिष्ठायाम्’ इति धातोः पचाद्यच् । आश्रितरक्षणे
जागरूक एव प्रतिष्ठित इत्यर्थः । यद्वा&ndash; शोभनं तलं यस्य सः सुतलः ।
कल्याणस्वरूपश्च असि । आश्रितपरित्राणजागरूकतयैव कल्याणस्वभावो भवसीति भावः
। ‘अधस्स्वरूपयोरस्त्री तलम्&rsquo; इत्यमरः । पक्षे सुशीतल इति शब्दः अत एव
अविद्यमानतकारमात्रस्सन् सुशील इति निष्पद्यते । स एव अशीतः शी इति वर्णेन
इतः शीतः न शीतः अशीत एव अविद्यमान शीवर्णमात्रः सुतल इति निष्पद्यत
इत्यर्थः । अत्र मद्रक्षण एव जागरूकतया प्रतिष्ठितस्त्वमिति विशेषे
वक्तव्ये सामान्यकथनम् ॥</p>
<p>तुल्ये प्रस्तुते तुल्याभिधानं यथा&ndash;</p>
<h2 id="वहमन-पवमन-घनघन-चभमखयवलमन--चतकपतकदवभवतपटप-न-त-चर-सथत--९८०-">वहमाने पवमाने घनाघने चाभिमुख्यवलमाने । चातकपोतकदवभवतापाटोपो न ते चिरं स्थाता ॥ ९८० ॥</h2>
<p>अत्र चातकपोतकवृत्तान्तकीर्तनं तत्सरूपे सानुग्रहमभिमुखे सदाचर्ये तदधीने
च भगवत्याभिमुख्यमुपेयुषि भवतापस्तव न चिरं स्थास्यतीति
प्रपन्नाश्वासनवृत्तान्ते पर्यवस्यतीति सारूप्यनिबन्धनाऽप्रस्तुतप्रशंसेयम्
॥</p>
<p>यथावा&ndash;</p>
<h2 id="मणनमभत-कतकत-फणनथगरश-दशदश-न-सनत--चनतरतनतव-त-क-तवदम-कदऽप-वनदनत--९८१-">मणिनामभृतः कतिकति फणिनाथगिरीश दिशिदिशि न सन्ति । चिन्तारत्नत्वं ते किं तावदमी कदाऽपि विन्दन्ते ॥ ९८१ ॥</h2>
<p>अत्र चिन्तारत्नेतररत्ननिन्दा निन्दनीयत्वेन प्रस्तुतानां
मितंपचफलवितरीतॄणां भगवदितरदेवताभेदानां निन्दायां पर्यवस्यतीतीयमपि
सारूप्यनिबन्धनैव ॥</p>
<p>श्लिष्टविशेषणाऽपीयं दृश्यते । यथा&ndash;</p>
<h2 id="अनवदध-पतरगणरचछरतमनऽतभमसततवढय--सखयगरसरशशरससपरथनशशरनवसतमयत--९८२-">अनुविद्धः पत्रिगणैरुच्छ्रितमानोऽतिभीमसत्त्वाढ्यः । संख्याग्रसरश्शूरस्सुप्रथनश्श्रीनिवासतामयते ॥ ९८२ ॥</h2>
<p>अत्र श्लिष्टैर्विशेषणैरप्रस्तुतशूरपुरुषस्तुतिः स्तव्यत्वेन प्रस्तुतस्य
तत्सरूपस्य शेषाद्रेः स्तवे पर्यवस्यति । शूर इति विशेष्यमत्राश्लिष्टम् ।
पत्रिणां शराणां खगानां च गणैरनुविद्धः ताडितः अनुबद्धश्च । उच्छ्रितः मानः
चित्तसमुन्नतिः अन्यत्र मानः प्रमाणं यस्य स तथोक्तः ‘मानश्चित्तोन्नतौ
ग्रहे । क्लीबं प्रमाणे प्रस्थादौ&rsquo; इति मेदिनी । भीमं भीमसेनं रुद्रं वा
अतिक्रान्तं अतिभीमं यत् सत्त्वं बलं यस्य सः । पक्षे अतिभीमाः अतिघोराः
सत्त्वाः व्याघ्रादिजन्तवः यस्मिन् स तथोक्तः । संख्ये युद्धे अग्रसरः ।
पक्षे&ndash; संख्यायां महागिरिगणनायां अग्रसरः अग्रणीः । शूरः वीरः शोभनं च तत्
प्रथनं च सुप्रथनं श्लाघ्यं युद्धं तस्य श्रियः जयलक्ष्म्याः निवासतां
स्थानताम् । पक्षे&ndash; शोभनं प्रथनं प्रख्यातिः यस्य स तथोक्तः । श्रीनिवासः
भगवान् यस्मिन् तस्य भावं अयते इत्यर्थः ॥</p>
<p>यथावा&ndash;</p>
<h2 id="पदम-कत-तव-नन-हरपरसदतसद-मखवकसम--अभयष-रस-लबधवऽऽमदमननत-च-वनदस-यसमत--९८३-">पद्म कृती त्वं नूनं हरिप्रसादात्सदा मुखविकासम् । अभ्येषि रसं लब्ध्वाऽऽमोदमनन्तं च विन्दसे यस्मात् ॥ ९८३ ॥</h2>
<p>हे पद्म! ‘वा पुंसि पद्मम्’ इत्यनुशासनात्पुल्लिङ्गता । त्वं कृती धन्यः ।
यस्मात् हरेः भानोः भगवतश्च प्रसादात् प्रकाशात् अनुग्रहाच्च सदा मुखविकासं
अभ्येषि । रसं मरन्दं लब्ध्वा अनन्तं अमितं आमोदं सौरभं विन्दसे । अन्यत्र
‘रसो वै रसः, रस्ँ ह्येवायं लब्ध्वाऽऽनन्दी भवति’ इति श्रुत्युक्तरीत्या
आनन्दरूपं परं ब्रह्म प्राप्य शतगुणितोत्तरक्रमेणाभ्यस्यमानमानन्दं विन्दस
इत्यर्थः । अत्रापि श्लिष्टैर्विशेषणैः पद्मस्याप्रकृतस्य स्तवः प्रकृते
ब्रह्मविदि तत्सरूपे पर्यवस्यति । पद्मेति विशेष्यमश्लिष्टम् ॥</p>
<p>यथावा&ndash;</p>
<h2 id="मकनद-तव-धनय-मधवसकतयष-समत-आमदभरम--अतरगणमप-पललवमचरदरचयस-च-सध-हरतततववदम--९८४-">माकन्द त्वं धन्यो माधवसक्त्यैषि सुमत आमोदभरम् । अतिरागिणमपि पल्लवमचिराद्रचयसि च साधु हरितत्त्वविदम् ॥ ९८४ ॥</h2>
<p>हे माकन्द! रसालतरो! त्वं धन्यः । धन्यतामेवाह&ndash; माधवेति । माधवस्य
वसन्तस्य सक्त्या सुमतः सुमैः सार्वविभक्तिकस्तसिः । पक्षे&ndash; माधवे भगवति
सक्त्या शोभनं मतं यस्य स तथोक्तः त्रय्यन्तनिष्णातसिद्धान्तानुयायीत्यर्थः
। यद्वा&ndash; सुमत आमोदमित्यत्र सुमते इति छेदः । हे सुमते! महाप्राज्ञेति
माकन्दविशेषणम् । आमोदभरं आनन्दातिशयं एषि प्राप्नोषि । अतिरागिणमपि
अतिरक्तिमशालिनमपि पल्लवं किसलयं अचिरात् हरितस्य भावः हरितत्वं
हरिद्वर्णत्वं विन्दतीति तथोक्तं विन्दतेः क्विप् । रचयसि च ।
किसलयावस्थायां लोहितत्वं पत्रावस्थायां हरिद्वर्णत्वं च दळस्य प्रसिद्धम्
। नवदळं किसलयं युवदळं पत्रमिति विभागः । अन्यत्र न केवलं स्वयं धन्यः ।
किंत्वाश्रितानविरक्तानप्युज्जीवयसीत्याह&ndash; अतिरागिणमिति । अतिरागिणं
विरक्तिशून्यं पल्लवं षिद्गमपि हरेः तत्त्वं याथात्म्यं हरिरूपं तत्त्वं
प्रामाणिकं वस्तु वा । हरिसंज्ञकं तत्त्वं परमात्मानं वा वेत्तीति तथोक्तम्
। विदेः क्विप् । ‘तत्त्वं स्वरूपे परमात्मनि&rsquo; इति मेदिनी ।
ब्रह्मविदमित्यर्थः । रचयसि च । अत्राप्रस्तुतमाकन्दतरुप्रशंसा
प्रस्तुतस्वाश्रितोज्जीवयितृब्रह्मवित्प्रशंसायां पर्यवस्यति । अत्र
विशेष्यभूतो माकन्दशब्दोऽश्लिष्टः ॥</p>
<p>एवंजातीयकेषु पद्येषु श्लिष्टविशेषणाऽप्यप्रस्तुतप्रशंसैव । न तु
समासोक्तेस्तदनुग्राहकत्वं, तस्या
एतदलंकारप्रत्यनीकाकारतयाऽनुग्राहकत्वायोगात् । यत्तु काव्यप्रकाशे
समासोक्तेरेतदनुग्राहकत्वमभिहितं तन्न, प्रतीयमानवृत्तान्तस्य प्रस्तुतत्वे
अनुग्राहिकायास्समासोक्तेरेवानुन्मेषात् । प्रस्तुतस्य वाच्यतायामेव
तदभ्युपगमात् । अप्रस्तुतत्वे त्वनुग्राह्याया अप्रस्तुतप्रशंसाया
एवाभावात् । अप्रस्तुतवृत्तान्तस्य वाच्यतायामेव तदङ्गीकारात् । तस्मात्
श्लिष्टविशेषणोपक्षिप्तद्वितीयार्थमात्रं समासोक्तिरित्यभिप्रायेण
यथाकथंचित्तदुक्तिस्संगमनीया । इयं च सादृश्यमूलाऽप्रस्तुतप्रशंसोच्यते ।
अस्यां च वाच्यार्थः क्वचित्प्रतीयमानार्थताटस्थ्येनैवावतिष्ठते । क्वचिच्च
स्वगतविशेषणान्वययोग्यतामासादयितुं प्रतीयमानभेदमपेक्षते । क्वचिच्च
प्रतीयमानमपि क्वचिदंशे वाच्यतादात्म्यम् । वाच्यं च क्वचिदंशे
प्रतीयमानतादात्म्यमपेक्षते ॥</p>
<p>तत्राद्या यथा&ndash;</p>
<h2 id="उचछरतभधरशखर-कचछरदढकतऽप-मरजर--समदगरवयघरतलमघरत-व-कदऽप-क-परभवत--९८५-">उच्छ्रितभूधरशिखरं कृच्छ्रादाढौकितोऽपि मार्जारः । समुदग्रव्याघ्रतुलामाघ्रातुं वा कदाऽपि किं प्रभवेत् ॥ ९८५ ॥</h2>
<p>अत्र प्रस्तुतो मार्जारवृत्तान्तः स्वल्पप्रज्ञैः प्राज्ञंमन्यैरिदमेव
त्रयीशिरस्सु जगत्कारणतया प्रतिपादितं परं ब्रह्मेति हठाज्जल्पितमपि
देवतान्तरं सर्वकारणत्वनिरुपाधिकसर्वेश्वरत्वादिना
त्रयीशिरस्सहस्रसन्ततजोघुष्यमाणमहामहिमोन्नतेः श्रीपतेः परस्य
ब्रह्मणस्साम्यगन्धस्यापि दविष्ठमेवेति प्रस्तुतेऽर्थे पर्यवस्यति । अत्र
वाच्यभूतानामर्थानां मार्जारे संभवादुपपादितप्रतीयमानार्थानध्यारोपेणैव
वाच्यप्रतीतिः ॥</p>
<p>द्वितीया यथा&ndash;</p>
<h2 id="भरमर-कषमसव-कतचन-नमषनबसकसमकशबनधममम--जलरहदलवदलयत-रवरह-हरहरत-करत-करणगणम--९८६-">भ्रमर क्षमस्व कतिचन निमिषान्बिसकुसुमकोशबन्धमिमम् । जलरुहदलविदलयिता रविरिह हरिहरिति किरति किरणगणम् ॥ ९८६ ॥</h2>
<p>अत्राप्रस्तुतेन कमलकोशान्तर्निरुद्धभ्रमराश्वासनवृत्तान्तेन तत्सरूपः
स्वल्पमेव कालं संसारबन्धमिमं सहस्व भगवत्कटाक्षास्त्वयि प्रत्यासन्नप्रसरा
इति प्रस्तुतो भगवच्चरणारविन्दप्रपन्नाश्वासनवृत्तान्तः प्रतीयते ॥</p>
<p>यथावा&ndash;</p>
<h2 id="रवतपशषतप-पलवलमभयतय-खलवल-तपस--मन-तव-दनतव-वमञच-परतऽभयदञचत-घनळ--९८७-">रवितापशोषितापं पल्वलमभ्येत्य खल्वलं तपसि । मीन त्वं दीनत्वं विमुञ्च पुरतोऽभ्युदञ्चति घनाळी ॥ ९८७ ॥</h2>
<p>अत्राप्रस्तुतमीनसमाश्वासनवृत्तान्तेनातिमात्रदुर्गतिदूषितकुटुम्बमध्यनिवासपरितप्तं
दीनं प्रति मा शुचः प्रत्यासन्ना तव श्रीरिति समाश्वासनरूपोऽर्थोऽवगम्यते ॥</p>
<p>यथावा&ndash;</p>
<h2 id="मरकटक-वयस-सतत-तनतभरहमप-च-तनतवय-इत--दवरहशकवत-क-व-हनसतत-कवनदसय--९८८-">मर्कटक वयसि सततं तन्तुभिरहमपि च तन्तुवाय इति । देवार्हांशुकवातुः का वा हानिस्ततः कुविन्दस्य ॥ ९८८ ॥</h2>
<p>मर्कटकः ऊर्णानाभो नाम क्रिमिः ‘लूता स्त्री
तन्तुवायोर्णानाभमर्कटकास्समाः&rsquo; इत्यमरः । वयसि वस्त्रं करोषि ‘वेञ्
तन्तुसन्ताने’ इति हि धातुः । देवार्हांशुकस्य वाता वयनकर्ता तस्य,
वेञस्तृच् । शेषषष्ठ्यास्समासः । अत्राप्रस्तुतस्योर्णानाभेर्निन्दनं
कुविन्दस्य प्रशंसनं च निन्दनीयत्वेन प्रस्तुते तत्तुल्ये
अक्षोदक्षमासंबद्धदुर्विषयकतिपयपद्यघटयितरि कुकवौ प्रशंसनीयत्वेन प्रस्तुते
भगवत्कल्याणगुणरमणीयभव्यकाव्यनिर्माणालंकर्मीणे कविकुलसार्वभौमे च
पर्यवस्यति । इयं च वक्ष्यमाणावज्ञालङ्कारसंकीर्णेति विच्छित्तिविशेषः ॥</p>
<p>यथावा&ndash;</p>
<h2 id="न-वशषयस-तपनकररन-च-हषयस-हमकरशभरप-तवम--दसतरकठनयऽस-परसतर-तव-चरतवसतरणलम--९८९-">न विशुष्यसि तपनकरैर्न च हृष्यसि हिमकरांशुभिरपि त्वम् । दुस्तरकाठिन्योऽसि प्रस्तर तव चरितविस्तरेणालम् ॥ ९८९ ॥</h2>
<p>अत्राप्रस्तुतेन प्रस्तरवृत्तान्तेन तत्सरूपस्य निन्दनीयतया प्रस्तुतस्य
भूयोभिरपि भवतापैरनभितप्तस्यासकृद्भगवत्कथामृतश्रवणादिभिरद्रवच्चित्तस्य
मूर्खमूर्धन्यस्य वृत्तान्तः प्रत्याय्यते ॥</p>
<p>यथावा&ndash;</p>
<h2 id="पषकलकसमगनध-यय-यतरकववऽप-जयधवम--पषकलसरभयनव-पषयत-हदय-स-पषकरकषऽप--९९०-">पुष्कलकसीमगन्धा यूयं यत्रक्ववाऽपि जायेध्वम् । पुष्कलसौरभ्यान्वः पुष्यति हृदये स पुष्कराक्षोऽपि ॥ ९९० ॥</h2>
<p>पुष्कलकस्य सीमा पुष्कलकसीमा । पुष्कलको गन्धमृगविशेषः । यं गन्धमार्जार
इत्याहुः । सीमा अण्डकोशः ‘अथ पुष्कलको गन्धमृगे’ इति &lsquo;सीमा
घटस्थितिक्षेत्रेष्वण्डकोशेऽपिच स्त्रियाम्&rsquo; इति च मेदिनी । ‘मनः&rsquo; इति
निषेधान्न नान्तलक्षणो ङीप् । तस्याः गन्धाः तत्र भवो गन्धद्रव्यविशेषः
तस्य संबुद्धिः । अर्थस्यैकत्वेऽप्ययं शब्दो दाराः गृहा
इतिवन्नित्यबहुवचनान्तः, &lsquo;गन्धो गन्धक आमोदे लेशे संबन्धगर्वयोः । स एव
द्रव्यवचनो बहुत्वे पुंसि च स्मृतः’ इत्यनुशासनात् । अत्र
पुष्कलकसीमगन्धवृत्तान्तेनाप्रस्तुतेन निहीनकुलजन्मानोऽपि
तत्त्वज्ञानविरक्तिभक्त्यादिशुभगुणसमृद्धिमन्तश्चेतनाः श्री श्रीनिवासस्य
भगवतः कृपाभाजनतया मणिवरवन्नित्यहृद्या भवन्तीति तत्तुल्यः
प्रस्तुतवृत्तान्तः प्रत्याय्यते ॥</p>
<p>यथावा&ndash;</p>
<h2 id="मकनदमखसतरव-सतक-ददत-फल-कमतरन--मनदर-महदर-तव-दत-ननमपसतदधकम--९९१-">माकन्दमुखास्तरवः स्तोकं ददते फलं किमेतैर्नः । मन्दार महोदार त्वं दाता नूनमीप्सितादधिकम् ॥ ९९१ ॥</h2>
<p>अत्राप्रस्तुतानां माकन्दादितरूणामनादरः मन्दारस्य प्रशंसा च अनादरणीयतया
प्रस्तुतेषु देवतान्तरेषु प्रशंसनीयतया प्रस्तुते तत्सरूपे भगवति
श्रीनिवासे च पर्यवस्यति । अत्राद्येषु त्रिषूदाहरणेषु
भ्रमरमीनतन्तुवायक्रिमीणां तिरश्चां अनन्तरेषु त्रिषूदाहरणेषु
प्रस्तरगन्धद्रव्यमन्दाराणामचेतनानां च संबोधनानर्हतया
प्रतीयमानाध्यारोपेणैव वाच्यार्थप्रतीतेस्तत्तादात्म्यमपेक्ष्यते ॥</p>
<p>यथावा&ndash;</p>
<h2 id="मधकर-शण-मम-वचन-म-ग-खद-तवमशचवरण-इत--शरशरनवसपदमशरयणनजजवत-यतऽस-कत--९९२-">मधुकर शृणु मम वचनं मा गाः खेदं त्वमशुचिवर्ण इति । श्रीश्रीनिवासपद्माश्रयणेनोज्जीवितो यतोऽसि कृती ॥ ९९२ ॥</h2>
<p>अशुचिवर्णः नीलवर्णः अशुद्धवर्णश्शूद्रश्च । श्रीश्रियः श्रीमहालक्ष्म्याः
निवासभूतं यत्पदं कमलं तस्याश्रयणेन श्रीयुक्तः यः श्रीनिवासः भगवान् पद्मा
लक्ष्मीश्च तयोः आश्रयणेन च । अत्र मधुकरस्य खेदनिवारणकारणतया
विशेषणमुपात्तं तच्च न संभवति न हि मधुकरे नीलवर्णत्वं दोषः
अरविन्दाश्रयणेनोज्जीवितत्वं गुणः येन तत्प्रशंसाखेदनिरासाय कल्पेत ।
तस्माद्वाच्यार्थस्य प्रतीयमानतादात्म्यं विशेष्यांशे विशेषणांशे
चापेक्षणीयम् । पूर्वत्र अंशे इह तु साकल्येनेति विशेषः ॥</p>
<p>यथावा&ndash;</p>
<h2 id="नन-चतक-समहसतव-सतकक-इत-म-सम-ग-कवचददनयम--अमतरथ-हरमव-शरयस-तवततऽधक-दवज-कऽनय--९९३-">ननु चातक सुमहांस्त्वं स्तोकक इति मा स्म गाः क्वचिद्दैन्यम् । अमृतार्थी हरिमेव श्रयसे त्वत्तोऽधिको द्विजः कोऽन्यः ॥ ९९३ ॥</h2>
<p>स्तोककः अत्यल्पः स्तोकशब्दादल्पार्थे कन् । पक्षे&ndash; स्तोकं कायति रौतीति
स्तोककः चातकः ‘स्तोककश्चातकस्समौ&rsquo; इत्यमरः। अमृतार्थी सलिलार्थी तृषित
इत्यर्थः । पक्षे— निश्श्रेयसार्थी हरिं मघवन्तं भगवन्तं च त्वत्तोऽधिकः
द्विजः खगः विप्रश्च । कः अधिकः न कोऽपि । अत्र चातकस्य
दैन्यनिवारणकारणतयोपात्तं विशेषणं न संभवति । न हि चातके स्तोककत्वं
दैन्यहेतुः न वा प्रथमोदबिन्दुकाङ्क्षितया मघवदाश्रयणमुत्कर्षहेतुः । येन
तत्प्रशंसया वार्येत दैन्यं, अतो वाच्यार्थस्योक्तरीत्या
प्रतीयमानतादात्म्यं विशेष्यविशेषणांशयोरुभयोरप्यपेक्ष्यते ॥</p>
<p>यथावा&ndash;</p>
<h2 id="नतय-मरळ-शचरस-नपणतरसतव-वषमतववक--दकषणवम-पकष-दव-शरयसऽधकतस-तदवधन--९९४-">नित्यं मराळ शुचिरसि निपुणतरस्त्वं विषामृतविवेके । दक्षिणवामौ पक्षौ द्वौ श्रयसेऽधःकृतोसि तद्विधिना ॥ ९९४ ॥</h2>
<p>हे मराळ! हंस! नित्यं शुचिः शुभ्रः । पक्षे—&rsquo; योऽर्थे शुचिर्हि स शुचिः’
इत्युक्तरीत्या परस्वापहाराद्यभिसन्धिविधुर इत्यर्थः । असि । विषामृतयोः
नीरक्षीरयोः ‘विषं तु गरले तोये’ इति, ‘अमृतं यज्ञशेषे स्यात्पीयूषे सलिले
धृते’ इति च मेदिनी । विवेके पृथक्करणे । पक्षे&ndash; विषामृतशब्दौ गौण्या
वृत्त्या असदर्थसदर्थपरौ । तयोः विवेके सम्यग्विमर्शे निपुणतरः ।
दक्षिणवामौ अपसव्यसव्यौ सरळप्रतिकूलौ च ‘दक्षिणो
दक्षिणोद्भूतसरळच्छन्दवर्तिषु&rsquo; इति मेदिनी । ‘वामा वध्वां
सव्यरम्यप्रतीपेष्वेषु वाच्यवत्” इति रत्नमाला । पक्षौ गरुतौ सिद्धान्तौ च
संश्रयसे तत् तस्मात् विधिना ब्रह्मणा दैवेन च अधःकृतः वाहनतयाऽधरीकृतः ।
पक्षे&ndash; सर्वैर्न्यक्कृतः नरके पतितो वा असि ।
अत्राप्रस्तुतमराळवृत्तान्तेन भगवत्तदन्यपरसिद्धान्तद्वयस्यापि तुल्यतया
स्वीकर्तुः कस्यचिद्बहुशाखमतेः कोविदंमन्यस्य गुणप्रख्यापनपूर्वकमुपालम्भो
द्योत्यः । तत्राप्रस्तुते मराळे शुचित्वादिना प्रशंसाया वा
दक्षिणवामपक्षाश्रयणादिना निन्दाया वा असंभवादुपदर्शितप्रकारेण
वाच्यार्थस्य द्योत्यार्थतादात्म्यं विशेष्यांशे विशेषणांशे चापेक्षणीयम् ॥</p>
<p>यथावा&ndash;</p>
<h2 id="अप-शखन-जटल-वट-इम-नरस-फल-रकत-ततफलकमरव-सतम-पतत-च-बत-नषवयनत--९९५-">अपि शाखिनो जटाला वटा इमे नीरसे फले रक्ताः। तत्फलकामैरेव स्तोमैः पततां च बत निषेव्यन्ते ॥ ९९५ ॥</h2>
<p>इमे वटाः न्यग्रोधतरवः वक्ष्यमाणरीत्या फलकामिन इति च व्यज्यते । शाखिनः
शाखाशालिनः जटाला अपि शिफान्विताश्च सन्तः नीरसे रसविधुरे फले स्वकीयफले
रक्ताश्शोणवर्णा भवन्ति । प्रसिद्ध्यति हि ताद्विध्यं तत्फलानाम् । पक्षे&ndash;
शाखिनः वेदभागाध्येतारः जटालाः जटान्वितास्तापसा अपीत्यर्थः ।
‘शाखापक्षान्तरे बाहौ वेदभागद्रुभागयोः’ इति, ‘जटालग्नकचे मूले&rsquo; इति च
मेदिनी । नीरसे तुच्छानन्दे फले पशुपुत्रस्वर्गादिप्रयोजने रक्ताः आसक्ताः
भवन्ति । तत्फलकामैः तथाविधनीरसफलकामैरेव पततां पक्षिणां, अधःपातिनां
जनानां च स्तोमैः व्रजैः निषेव्यन्ते च । बतेति तदनौचित्यचिन्तनजनितखेदे ।
अत्र न्यग्रोधानां श्लाघनपूर्वकनिन्दनहेतुतयोपात्तं विशेषणमसंभवि । न हि
शाखित्वं जटालत्वं च श्लाघनहेतुः, नापि शोणवर्णनीरसफलत्वं
तादृशफलसक्तविहगनिषेव्यत्वं च निन्दनहेतुः, येन तादृग्गुणश्लाघनपूर्वकं ते
निन्द्येरन् । अतो वाच्यार्थस्य उपपादितरीत्या व्यज्यमानतादात्म्यं
विशेष्यविशेषणांशयोरपेक्ष्यते पूर्ववत् ॥</p>
<p>तृतीया यथा&ndash;</p>
<h2 id="अनकलभरदशनतबलभवरमहरदतभङगन--मतसय-कथमगभरसतचछनशरयथ-हनत-कसरन--९९६-">अनुकूलभूरिदाशानतिबलभावारिमुहुरुदितभङ्गान् । मत्स्याः कथमगभीरांस्तुच्छानाश्रयथ हन्त कासारान् ॥ ९९६ ॥</h2>
<p>कूले अनुकूलं तीरे भूरयः बहुलाः दाशाः कैवर्ताः येषां तान् । पक्षे&ndash;
अनुकूलानां स्वाश्रितानां भूरि बहुलं वस्तु सुवर्णं वा दाशन्तीति भूरिदाशाः
तान् ‘दाशृ दाने’ कर्मण्यण् । अतिबलस्य समीरणस्य भासा प्रभावेन
&lsquo;प्रकम्पनश्चातिबलः&rsquo; इत्यमरः । ‘भाः प्रभावे मयूखे स्त्री&rsquo; इति मेदिनी ।
वारिणि सलिले मुहुः शाश्वत् उदिताः उत्सृत्वराः भङ्गाः तरङ्गाः येषां तान्
। अन्यत्र बलस्य सामर्थ्यस्य भावः सत्ता अतिशयितः बलभावो येषां ते
अतिबलभावाः ये अरयः वैरिणः दैत्यादयः तैः मुहुः असकृत् उदितः भङ्गः पराभवो
येषां तान् । स्पष्टमन्यत् ।
अत्राप्रस्तुततुच्छकासारतदाश्रितमत्स्योपालम्भेन
प्रस्तुतभगवदितरक्षुद्रदेवतदुपासकोपलम्भः प्रत्याय्यः । तत्र यथा अगभीरत्वं
तुच्छत्वं च वाच्यप्रतीयमानयोरुभयोरप्याश्रयणानौचित्ये निमित्तं, न तथा
अनुकूलभूरिदाशत्वातिबलभावारिमुहुरुदितभङ्गत्वे; यतोऽनुकूलभूरिदातृत्वं
प्रतीयमानक्षुद्रदेवरूपार्थे न दोषः प्रत्युत गुण एवेति तदंशे
वाच्यभूतकासारतादात्म्यमपेक्ष्यते । कासारेषु च अतिबलभावारिमुहुरुदि
भङ्गत्वांशे प्रतीयमानक्षुद्रदेवतादात्म्यं,
मारुतप्रभावहेतुकजलजनिततरङ्गत्वस्य कासारत्यागाननुगुणत्वात् प्रत्युत
तदाश्रयणानुगुणत्वात् ॥</p>
<p>यथावा&ndash;</p>
<h2 id="वतशननयतमत-सनशरयऽतवखयतम--भरमर-कमरथ-भजस-भरमननरणयष-कतक-भरत--९९७-">वाताशनानुयातामेतां सूनश्रियाऽतिविख्याताम् । भ्रमर किमर्थं भजसे भ्रमन्नरण्येषु केतकीं भ्रातः ॥ ९९७ ॥</h2>
<p>वाताशनैः व्याळैः मुनिभिश्च अनुयातां उपाश्रितां सूनानां प्रसूनानां
श्रिया समृद्ध्या सूनया सुतरां ऊनया हीनया श्रिया संपदा अतिविख्यातां
परदेवतापेक्षया अत्यल्पवैभवेति जगद्विदितामित्यर्थः । अत्र
कस्यचित्पुरुषस्य परदेवतेतरक्षुद्रदेवताभजनं तव निष्फलमिति द्योत्यम् ।
तत्र वाच्यप्रतीयमानयोः केतकीक्षुद्रदेवतयोरुभयोरपि भजनानौचित्ये
हेतुतयोपात्तं विशेषणमसंभवि । यस्मात् सूनश्रियाऽतिविख्यातत्वं
केतक्यामदोषः । यावता गुण एव, कुसुमसमृद्धिमत्ताया भजनानुगुणत्वात् । तदंशे
क्षुद्रदेवतातादात्म्यमपेक्ष्यं, क्षुद्रदेवतायां च केतकीतादात्म्यं,
तापसाश्रितत्वस्य तत्त्यागाननुगुणत्वात् । यावता तद्भजनानुगुणत्वात् ।
एवमन्योन्यतादात्म्यावलम्बनेन वाक्यार्थस्सिद्ध्यतीति ध्येयम् ॥</p>
<p>अयं तृतीयः प्रकारस्सादृश्यमूलाप्रस्तुतप्रशंसाया रसगङ्गाधरानुरोधेन
दर्शितः । काव्यप्रदीपादौ तु इयं सारुप्यनिबन्धनाप्रस्तुतप्रशंसा त्रिधा ।
क्वचिद्वाच्यार्थे प्रतीयमानार्थानध्यारोपमात्रेण ।
क्वचित्प्रतीयमानाध्यारोपेण । क्वचित्तु अंशभेदेन
तदध्यारोपानध्यारोपाभ्यामिति त्रैविध्यमभिहितम् । तत्राद्ये प्रकारद्वये न
वैलक्षण्यं, तृतीये तु प्रकारे किंचिदस्ति वैलक्षण्यम् । तत्रेदमुदाहरणम् ॥</p>
<h2 id="परथममनदर-सवपद-स-दरकष-कषनतमततवमपयत--परपतऽथ-कषणरप-फल-रसघन-च-कयदद-भगयम--९९८-">प्रथममनिद्रा स्वपदे सा द्राक्षा क्षान्तिमत्त्वमुपयाता । प्राप्ताऽथ कृष्णरूपं फले रसघना च कियदिदं भाग्यम् ॥ ९९८ ॥</h2>
<p>सा प्रसिद्धा द्राक्षा मृद्वीका प्रथमं आदौ स्वपदे स्ववाचकशब्दे अनिद्रा
निर्गतो द्रा इति वर्णो यस्यास्सा न भवतीत्यनिद्रा ‘निवातपद्मस्तिमितेन&rsquo;
इत्यादाविव निशब्देन समासः । आदौ द्रावर्णसहितेत्यर्थः । अर्थगतस्य
स्त्रीत्वस्य शब्दे आरोपः । क्षा इत्याकारकवर्णः अन्तिमो यस्य तदिति
सामान्ये नपुंसकम् । तस्य भावः क्षान्तिमत्त्वं &lsquo;अनचि च&rsquo; इति तकारस्य
द्वित्वम् । उपयाता क्षाकारान्वितपश्चार्धेत्यर्थः । फले अथ कार्त्स्न्येन
कृष्णरूपं असितवर्णतां प्राप्ता फलपरिणामदशायां तथाविधत्वात्तस्याः । रसघना
रससान्द्रा च भवति । पक्षे स्वपदे स्वत्राणे स्वव्यवसये च ‘पदं
व्यवसितत्राणस्थानलक्ष्माङ्घ्रिवस्तुषु&rsquo; इत्यमरः । स्वोज्जीवने
तदर्थमुपायानुष्ठाने चेति भावः । अनिद्रा अप्रमत्ता अत एव क्षान्तिमतो भावः
क्षान्तिमत्त्वं ‘शान्तो दान्त उपरतस्तितिक्षुः’ इत्युक्तरीत्या
तितिक्षुत्वम् । इदमुपलक्षणं समाहितत्वादेः । अनेनोपायानुष्ठानपूर्तिरुक्ता
। अथ फले फलदशायां कृष्णरूपं भगवत्सारूप्यं प्राप्ता उपायानुष्ठानानुरूपं
फलं प्राप्तवतीत्यर्थः । रसघना परिपूर्णब्रह्मानुभवानन्दमेदुरा च भवति ।
अस्याः भाग्यं इदं भाग्यं कियत् वचसामगोचरमिति भावः । अत्र द्राक्षायां
प्रथमं स्वपदे अनिद्रात्वं क्षान्तिमत्त्वं च प्रशंसाहेतुत्वेन वाच्ये । न
च ते तद्धेतुभूते तदंशे प्रतीयमानब्रह्मविद्व्यक्त्यध्यारोपापेक्षा । फले
कृष्णरूपावाप्तिः रसघनात्वं च प्रशंसाहेतुरेवेति तदंशे नाध्यारोपः ॥</p>
<p>यथावा&ndash;</p>
<h2 id="आपतमधरनरसदरगरहकरकशफलन-तलन--उदवजमनन-मनकसपरशनत-कर-कमव-सधयस--९९९-">आपातमधुरनीरसदुर्ग्रहकर्कशफलेन तालेन । उद्विजमानेन मनाक्स्पर्शनतः कीर किमिव साधयसे ॥ ९९९ ॥</h2>
<p>कीर! हे शुक! आपाततः आमुखतः मधुराणि अन्ततो नीरसानि अथापि दुर्ग्रहाणि
असुलभानि गृहीतत्वेऽपि कर्कशानि कठोराणि अनुभवदशायां क्लेशापादकानि च फलानि
यस्मिन् तेन स्पर्शनतः मारुतात् मनाक् ईषदेव उद्विजमानेन चलता
कर्कशपत्रत्वादिति भावः । पक्षे मनाक्स्पर्शनतः अत्यल्पवितरणादपि
उद्विजमानेन बिभ्यता अतिमात्रलुब्धेनेत्यर्थः । ‘ओ विजी भयचलनयोः&rsquo; इति
तौदादिकाद्धातोश्शानच् । प्रायेणायं धातुरुत्पूर्वः । तालेन तालतरुणा किंनु
साधयसे न किमप्यनेन तव प्रयोजनं सिद्ध्येदिति भावः । अत्राप्रस्तुतश्शुकं
प्रति हितोपदेशो भगवदनादरेण क्षुद्रदेवानां लुब्धनृपालानां वा सेवनाय
प्रवर्तमाने कस्मिंश्चित्पुरुषे विषये पर्यवस्यति । तत्र
तालतरोरापातमधुरत्वादिविशिष्टफलदातृत्वमुपालम्भहेतुरेवेति तदंशे
द्योत्यमानक्षुद्रदेवतालुब्धनृपालाध्यारोपो नावश्यकः ।
मनाक्स्पर्शनोद्विजमानत्वे तु तदध्यारोप आवश्यकः ।
मारुताद्यत्किञ्चिच्चलनस्योपालम्भाहेतुत्वादित्यंशे अध्यारोपः अंशे
तदभावश्च ॥</p>
<p>यथावा&ndash;</p>
<h2 id="अतवततऽप-सरनधरपयगरसर-यदस-परगणगरथन--शरनयकभकतदसवस-मणगण-हदय-एव-सदश-तवम--१०००-">अतिवृत्तोऽपि सरन्ध्रोप्यग्रसरो यदसि परगुणग्रथने । श्रीनायकभाक्तदसावसि मणिगण हृद्य एव सुदृशां त्वम् ॥ १००० ॥</h2>
<p>हे मणिगण! त्वं अतिवृत्तोऽपि अतिवर्तुलोऽपि सरन्ध्रोऽपि सुषिरोऽपि यत्
यस्मात् श्रीयुक्तो नायकः श्रीनायकः हारमध्यमणिः तं भजतीति तथोक्तः ।
‘नायको नेतरि श्रेष्ठे हारः मध्यमणावपि&rsquo; इति मेदिनी । परः श्रेष्ठः यो गुणः
तन्तुस्वर्णमय इति भावः । तस्य ग्रथने संदर्भे तत्स्यूतत्वे सतीत्यर्थः ।
अग्रः श्रेष्ठः सरः हारः भवसि । तत् तस्मादेव असौ त्वं सुदृशां ललनानां
हृद्यः वक्षस्स्थः हृदयशब्दाद्भवार्थे ‘शरीरावयवाच्च&rsquo; इति यत् । असि ।
वर्तुलत्वेऽपि सुषिरत्वेऽपि नायकमणिघटित उत्तमतन्तुस्यूत एव हारतामापन्नो
मृगाक्षीणां हृदयमधिवससि नान्यथेति भावः । पक्षे— अतिक्रान्तो वृत्तं
अतिवृत्तोऽपि दुराचारोऽपि अत एव सरन्ध्रोऽपि स दोषोऽपि ‘रन्ध्रं तु दूषणे
श्वभ्रे&rsquo; इति मेदिनी । यत् यस्मात् श्रीनायकः श्रीनिवासः तं भजतीति तथोक्तः
तद्भक्तिमानित्यर्थः । परस्य तस्यैव परमात्मनः गुणानां
सार्वज्ञ्यसत्यसंकल्पत्वसौशील्यादीनां कल्याणगुणानां ग्रथने
तद्विषयकग्रन्थरचने अग्रसरः प्राथमिकः भवसि । तत्तस्मात् असौ त्वं सुदृशां
विदुषां हृद्यः हृदयप्रिय एव असि ‘हृदयस्य प्रियः&rsquo; इति यत् । अत्र प्रथमेन
पदेन ‘अपिचेत्सुदुराचारः&rsquo; इत्यस्य, द्वितीयेन तृतीयेन च ‘भजते मामनन्यभाक्
’ इत्यस्य, चतुर्थपादखण्डेन &lsquo;साधुरेव स मन्तव्यस्सम्यग्व्यवसितो हि सः&rsquo;
इत्यस्य च गीतावचनस्य समग्रस्यार्थोऽनुसंहितः । अत्रातिवृत्तत्वसरन्ध्रत्वे
मणिगणस्य न दोषः प्रत्युत? अतिवर्तुलत्वस्य रन्ध्रवैशिष्ट्यस्य च
हारघटनानुगुणत्वात् । तस्मात्तदंशे प्रतीयमानपुरुषविशेषाध्यारोपोऽपेक्ष्यः
। श्रीनायकभाक्त्वपरगुणग्रहणाग्रसरत्वसुदृग्जनहृद्यत्वेषु न तदध्यारोप इति
ध्येयम् ॥</p>
<p>एवं काव्यप्रकाशाद्यनुरोधेनाप्रस्तुतप्रशंसा निरूपिता ।
रसगङ्गाधरकारस्तु&ndash; &lsquo;अप्रस्तुतेन व्यवहारेण
सादृश्यादिवक्ष्यमाणप्रकारान्यतमप्रकारेण प्रस्तुतव्यवहारो यत्र प्रशस्यते
साऽप्रस्तुतप्रशंसा’ इत्यप्रस्तुतप्रशंसां लक्षयित्वा &lsquo;इयं पञ्चधा,
अप्रस्तुतेन स्वसदृशं प्रस्तुतं गम्यते यस्यामित्येका&rsquo; इत्यादिना तस्याः
पञ्च प्रकारान् प्रदर्श्य तदुदाहरणानि च प्रपञ्च्य &ldquo;एवं
पञ्चप्रकारेयमप्रस्तुतप्रशंसा प्राचामनुसारेण निरूपिता । वस्तुतस्तु
प्रथमस्याप्रस्तुतप्रशंसाप्रकारस्य नानाविधत्वं संभवति ।
यत्रात्यन्तमप्रस्तुतेन वाच्येन प्रस्तुतं गम्यते स प्रकारो गदितः । एवं
यत्र स्थलविशेषे वृत्तान्तद्वयमपि प्रस्तुतं सोऽप्येकः । यथा
जलक्रीडाप्रकरणे भ्रमरकमलिन्यादिषु पुरस्स्थितेषु नायके च
स्वनायिकायामनुरक्ते पार्श्ववर्तिनि नायिकासख्याः कस्याश्चिदुक्तौ&ndash;</p>
<p>मलिनेऽपि रागपूर्णां विकसितवदनामनल्पजल्पेऽपि । त्वयि चपलेऽपि च सरसां
भ्रमर कथं वा सरोजिनीं त्यजसि ॥</p>
<p>इति पद्ये अथात्र कथमप्रस्तुतप्रशंसा? वाच्यार्थस्य प्रस्तुतत्वेन
तल्लक्षणानालीढत्वादिति चेन्न, अप्रस्तुतशब्देन हि
मुख्यतात्पर्यविषयीभूतार्थातिरिक्तार्थे विवक्षितः । स च
क्वचिदत्यन्ताप्रस्तुतः क्वचित्प्रस्तुतश्चेति न कोऽपि दोषः । न च
ध्वनिमात्रस्याप्रस्तुतप्रशंसात्वापत्तिरिति वाच्यम् । अत एव लक्षणे
सादृश्याद्यन्यतमप्रकारेणेति विशेषणमुपात्तमिति विभावनीयम् । एतेन द्वयोः
प्रस्तुतत्वे प्रस्तुताङ्कुरनामाऽन्योऽलंकार इति
कुवलयानन्दाद्युक्तमुपेक्षणीयम् ।
किंचिद्वैलक्षण्यमात्रेणैवालंकारान्तरताकल्पने
वाग्भङ्गीनामानन्त्यादलंकारानन्त्यप्रसङ्ग इत्यसकृदावेदितत्वात् ॥</p>
<p>इदं तु बोध्यम्&ndash; अत्यन्ताप्रस्तुतस्य वाच्यतायां
तस्मिन्नपर्यवसितयाऽभिधया प्रतीयमानार्थस्य बलादाकृष्टत्वेन ध्वनित्वं न
निर्बाधम् । द्वयोः प्रस्तुतत्वे तु ध्वनित्वं निर्विवादमेव । एवं
सादृश्यमूलप्रकारे द्वैतम् । कार्यकारणभावसामान्यविशेषभावमूलाश्चत्वारः
प्रकारा गुणीभूतव्यङ्ग्यस्यैव भेदाः । अभिधादिस्पर्शलेशशून्यस्य
केवलागूरणमात्रस्य ध्वनिप्रयोजकत्वात् ॥</p>
<p>अथ</p>
<p>आपेदिरेऽम्बरभुवं परितः पतङ्गा-<br>
भृङ्गा रसालकुसुमानि समाश्रयन्ते ।<br>
संकोचमञ्चति सरस्त्वयि दीनदीनो<br>
मीनो नु हन्त कतमां गतिमभ्युपैतु ॥</p>
<p>अत्र क्षीणराजादितदेकावलम्बिपुरुषादिवृत्तान्ते प्रस्तुते
अप्रस्तुतप्रशंसैवेति निर्विवादम् । यदा तु सरोवृत्तान्तो
राजवृत्तान्तश्चेत्युभयं प्रस्तुतं तदाऽपि प्रागुक्तदिशा सैव । यदा तु
सरोवृत्तान्त एव प्रस्तुतस्तदा
गुणीभूतराजवृत्तान्तरूपव्यङ्ग्येऽस्मिन्पद्ये</p>
<p>कोऽलंकारः? न तावदप्रस्तुतप्रशंसा प्रस्तुतस्यैव प्रशंसनात् । नापि
समासोक्तिः तज्जीवातोर्विशेषणसाम्यस्य सकलालंकारिकसंमतस्यात्राभावात् । न च
विशेषणसाम्यप्रकार इव शुद्धसादृश्यमूलेऽपि तस्या एव प्रकारो वाच्यः ।
एकधर्मालीढत्वमन्तरेणैकालंकारत्वे सर्वेषामेकालंकारत्वापत्तेः ।
व्यवस्थापकैस्तद्भेदताया अनुक्तेश्च । अत
एवालंकारसर्वस्वकारादिभिर्विशेषणवाचिशब्दसाम्यं संरक्ष्यैव
समासान्तराश्रयणेन सादृश्यमूलत्वं प्रदर्शितं, न तु तदुपेक्ष्येति चेत्&ndash;
उच्यते । अप्रस्तुतप्रशंसैवात्रालंकारः । अप्रस्तुतस्य प्रशंसेति न तदर्थः
। किंत्वप्रस्तुतेनेति । सा चार्थात्प्रस्तुतस्यैव । एवंच वाच्येन व्यक्तेन
वा अप्रस्तुतेन वाच्यं व्यङ्ग्यं वा प्रस्तुतं यत्र
सादृश्याद्यन्यतमप्रकारेण प्रशस्यते साऽप्रस्तुतप्रशंसेति
तत्राप्यप्रस्तुतप्रशंसेति । न तु वाच्ये नैव व्यङ्ग्यमेव” इत्यभाणीत् ।
एवंच ‘पुरा यत्र स्रोतः’ इत्यादावप्यप्रस्तुतेन व्यक्तेन
विपर्यस्तधनसन्तानादिसमृद्ध्यसमृद्धिकुटुम्बिसमाश्रयग्रामनगरादिनाऽर्थेन
नदीस्त्रोतःपुलिनतरुघनविरलभावविपर्यासवद्वनरूपप्रस्तुतार्थस्य प्रशंसेति
तत्राप्यप्रस्तुतप्रशंसैवेति तदाशयः ॥</p>
<p>अलंकारसर्वस्वकारस्तु&ndash; ‘यदत्र सामान्यविशेषत्वेन कार्यकारणत्वेन
सारूप्येण च यद्भेदपञ्चकमुद्दिष्टं तत्र द्वयोस्सामान्यविशेषयोः
कार्यकारणयोश्च यदा वाच्यत्वं भवति तदाऽर्थान्तरन्यासाविर्भावः ।
सारूप्ययोस्तु वाच्यत्वे दृष्टान्तः। अप्रस्तुतस्य वाच्यत्वे प्रस्तुतस्य
गम्यत्वे सर्वथा अप्रस्तुतप्रशंसेति निर्णयः&rsquo; इत्यवादीत् ॥</p>
<p>एतन्मते तु &lsquo;पुरा यत्र स्रोतः&rsquo; इत्यादौ प्रस्तुतस्यैव वाच्यत्वेन
अप्रस्तुतस्य गम्यत्वेन च समासोक्तिरेवेत्यलं पल्लवितेन ।</p>
<p>किंच &lsquo;वैधर्म्येणापीयं दृश्यते’ इत्युक्त्वा ‘धन्याः खलु वने वाताः&rsquo;
इत्युदाहार्षीत् । तदनुरोधेन इदमुदाहरणम्&ndash;</p>
<h2 id="त-मनयसत-धनय-यऽननय-पननगदरमरधनयन--भमन-कशचदवनय-तरवऽपयरचनत-नजसमरधनय--१००१-">ते मान्यास्ते धन्याः येऽनन्याः पन्नगाद्रिमूर्धन्यान् । भूम्नः कांश्चिदवन्यां तरवोऽप्यर्चन्ति निजसुमैर्धन्याः ॥ १००१ ॥</h2>
<p>अत्र ते मान्यास्ते धन्या इत्याद्यप्रस्तुतात् श्रीनिवासमनर्चन्तो
मानवजन्मभाजोपि चेतना अमान्या अधन्या इति वैधर्म्येण प्रतीयते ।
मम्मटादयस्तु &lsquo;धन्याः खलु वने वाताः&rsquo; इत्यत्र वातस्तुत्या
स्वनिन्दाप्रतीतेः व्याजस्तुतिरेव युक्तेत्याहुः । तदा अस्मदुदाहृतमिदमपि
पद्यं व्याजस्तुतेरेवोदाहरणतामर्हतीति ध्येयम् ॥</p>
<p>इत्यलंकारमणिहारे अप्रस्तुतप्रशंसासरः एकोनत्रिंशः</p>
<hr>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/shAstram/alankAraH/alankAra-maNihAraH/2/04_aprastutaprashaMsAlaMkAraH_29/">04 अप्रस्तुतप्रशंसालंकारः (२९) </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 04 अप्रस्तुतप्रशंसालंकारः (२९)</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 10 04:38:32 UTC. (<a href="http://google.com/search?q=04%3a38%3a32%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
