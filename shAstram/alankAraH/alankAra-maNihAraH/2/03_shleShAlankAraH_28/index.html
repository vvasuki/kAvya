<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 03 श्लेषालङ्कारः (२८)</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/shAstram/alankAraH/alankAra-maNihAraH/2/03_shleShAlankAraH_28/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/shAstram/alankAraH/alankAra-maNihAraH/2/03_shleShAlankAraH_28/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="03 श्लेषालङ्कारः (२८)" />
<meta property="og:description" content="अथ श्लेषसरः (२८).  वर्ण्यावर्ण्योभयालम्बी श्लेषोऽनेकार्थसंश्रयः। अनेकार्थशब्दविन्यासश्श्लेषः। स च त्रिविधः&ndash;प्रकृतविषयः, अप्रकृतविषयः, प्रकृताप्रकृतविषयश्चेति । त्रिविधोप्ययं सभङ्गाभङ्गभेदेन पुनस्त्रिविध इति षड्विधः । तत्राद्यः प्रकारो यथा&ndash;
अहिगिरिपतिहृदयङ्गमवृत्तिरुदन्वत्सुताधिभूर्जगताम् । शुभकृदलं नः कुरुतां परितान्तानां श्रियं भवे चरताम् ॥ ८१७ ॥ अहिगिरिपतिः शेषनामाद्रिवरः तस्मित् हृदयंगमा हृद्या वृत्तिः स्थितिर्यस्य स तथोक्त इति भगवत्पक्षे । श्रीपक्षे तु अहिगिरिपतेः वेंकटाद्रिनेतुः श्रीनिवासस्य हृदयंगमा वक्षोऽधिगता वृत्तिः वर्तनं यस्यास्सेति । जगतां शुभकृत् । उदन्वत्सुतायाः श्रियः अधिभूः नायकः, इदं भगवत्पक्षे विशेष्यम् । अन्यत्र शुभकृत् कल्याणकरी । जगतां अधिभूरिति योजना । भुवनानामधीश्वरीत्यर्थः । उदन्वत्सुता सिन्धुनन्दिनी श्रीः, इदं विशेष्यम् । अन्यत्सुगमम् ॥" />
<meta property="og:type" content="article" />
<meta property="og:url" content="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/" /><meta property="article:section" content="shAstram" />



<meta itemprop="name" content="03 श्लेषालङ्कारः (२८)">
<meta itemprop="description" content="अथ श्लेषसरः (२८).  वर्ण्यावर्ण्योभयालम्बी श्लेषोऽनेकार्थसंश्रयः। अनेकार्थशब्दविन्यासश्श्लेषः। स च त्रिविधः&ndash;प्रकृतविषयः, अप्रकृतविषयः, प्रकृताप्रकृतविषयश्चेति । त्रिविधोप्ययं सभङ्गाभङ्गभेदेन पुनस्त्रिविध इति षड्विधः । तत्राद्यः प्रकारो यथा&ndash;
अहिगिरिपतिहृदयङ्गमवृत्तिरुदन्वत्सुताधिभूर्जगताम् । शुभकृदलं नः कुरुतां परितान्तानां श्रियं भवे चरताम् ॥ ८१७ ॥ अहिगिरिपतिः शेषनामाद्रिवरः तस्मित् हृदयंगमा हृद्या वृत्तिः स्थितिर्यस्य स तथोक्त इति भगवत्पक्षे । श्रीपक्षे तु अहिगिरिपतेः वेंकटाद्रिनेतुः श्रीनिवासस्य हृदयंगमा वक्षोऽधिगता वृत्तिः वर्तनं यस्यास्सेति । जगतां शुभकृत् । उदन्वत्सुतायाः श्रियः अधिभूः नायकः, इदं भगवत्पक्षे विशेष्यम् । अन्यत्र शुभकृत् कल्याणकरी । जगतां अधिभूरिति योजना । भुवनानामधीश्वरीत्यर्थः । उदन्वत्सुता सिन्धुनन्दिनी श्रीः, इदं विशेष्यम् । अन्यत्सुगमम् ॥">

<meta itemprop="wordCount" content="24336">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="03 श्लेषालङ्कारः (२८)"/>
<meta name="twitter:description" content="अथ श्लेषसरः (२८).  वर्ण्यावर्ण्योभयालम्बी श्लेषोऽनेकार्थसंश्रयः। अनेकार्थशब्दविन्यासश्श्लेषः। स च त्रिविधः&ndash;प्रकृतविषयः, अप्रकृतविषयः, प्रकृताप्रकृतविषयश्चेति । त्रिविधोप्ययं सभङ्गाभङ्गभेदेन पुनस्त्रिविध इति षड्विधः । तत्राद्यः प्रकारो यथा&ndash;
अहिगिरिपतिहृदयङ्गमवृत्तिरुदन्वत्सुताधिभूर्जगताम् । शुभकृदलं नः कुरुतां परितान्तानां श्रियं भवे चरताम् ॥ ८१७ ॥ अहिगिरिपतिः शेषनामाद्रिवरः तस्मित् हृदयंगमा हृद्या वृत्तिः स्थितिर्यस्य स तथोक्त इति भगवत्पक्षे । श्रीपक्षे तु अहिगिरिपतेः वेंकटाद्रिनेतुः श्रीनिवासस्य हृदयंगमा वक्षोऽधिगता वृत्तिः वर्तनं यस्यास्सेति । जगतां शुभकृत् । उदन्वत्सुतायाः श्रियः अधिभूः नायकः, इदं भगवत्पक्षे विशेष्यम् । अन्यत्र शुभकृत् कल्याणकरी । जगतां अधिभूरिति योजना । भुवनानामधीश्वरीत्यर्थः । उदन्वत्सुता सिन्धुनन्दिनी श्रीः, इदं विशेष्यम् । अन्यत्सुगमम् ॥"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/shAstram\/alankAraH\/alankAra-maNihAraH\/2\/03_shleShAlankAraH_28\/".replace(basePath, "/");
    pageVars.pageParams = {};
    pageVars.pageSource = "shAstram\/alankAraH\/alankAra-maNihAraH\/2\/03_shleShAlankAraH_28.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/" />
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 03 श्लेषालङ्कारः (२८)</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/full_search"  class="btn btn-default">Full<i class="btn fas fa-search "></i></a>
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="03 श्लेषालङ्कारः (२८)">03 श्लेषालङ्कारः (२८)</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/shAstram/alankAraH/alankAra-maNihAraH/2/03_shleShAlankAraH_28.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अथ-शलषसर-२८">अथ श्लेषसरः (२८).</h2>
<hr>
<h2 id="वरणयवरणयभयलमब-शलषऽनकरथसशरय">वर्ण्यावर्ण्योभयालम्बी श्लेषोऽनेकार्थसंश्रयः।</h2>
<p>अनेकार्थशब्दविन्यासश्श्लेषः। स च त्रिविधः&ndash;प्रकृतविषयः, अप्रकृतविषयः,
प्रकृताप्रकृतविषयश्चेति । त्रिविधोप्ययं सभङ्गाभङ्गभेदेन पुनस्त्रिविध इति
षड्विधः । तत्राद्यः प्रकारो यथा&ndash;</p>
<h2 id="अहगरपतहदयङगमवततरदनवतसतधभरजगतम--शभकदल-न-करत-परतनतन-शरय-भव-चरतम--८१७-">अहिगिरिपतिहृदयङ्गमवृत्तिरुदन्वत्सुताधिभूर्जगताम् । शुभकृदलं नः कुरुतां परितान्तानां श्रियं भवे चरताम् ॥ ८१७ ॥</h2>
<p>अहिगिरिपतिः शेषनामाद्रिवरः तस्मित् हृदयंगमा हृद्या वृत्तिः स्थितिर्यस्य
स तथोक्त इति भगवत्पक्षे । श्रीपक्षे तु अहिगिरिपतेः वेंकटाद्रिनेतुः
श्रीनिवासस्य हृदयंगमा वक्षोऽधिगता वृत्तिः वर्तनं यस्यास्सेति । जगतां
शुभकृत् । उदन्वत्सुतायाः श्रियः अधिभूः नायकः, इदं भगवत्पक्षे विशेष्यम् ।
अन्यत्र शुभकृत् कल्याणकरी । जगतां अधिभूरिति योजना ।
भुवनानामधीश्वरीत्यर्थः । उदन्वत्सुता सिन्धुनन्दिनी श्रीः, इदं विशेष्यम्
। अन्यत्सुगमम् ॥</p>
<p>यथावा&ndash;</p>
<p>मदीये रामेश्वरविजये रङ्खराजविलासे च चम्पूप्रबन्धे&ndash;</p>
<h2 id="हदयहरजभसरमञचमदर-सद-गर-परपतय--कलयहत-ददन-धम-परण-तरङगरजखयम--८१८-">हृदयेहिराजभासुरमञ्चमुदारं सदा गिरां प्राप्त्यै । कलयेहितं ददानं धाम पुराणं तुरङ्गराजाख्यम् ॥ ८१८ ॥</h2>
<p>अहिराज एव भासुरमञ्चो यस्य तं उदारं वदान्यं हितं श्रेयः ददानं,
उदारमित्येतत् हितविशेषणं वा, निश्श्रेयसमिति तदर्थः। रङ्गराजाख्यं पुराणं
धाम तुशब्दोऽवधारणे ‘स्युरेवं तु पुनर्वेै वेत्यवधारणवाचकाः' इत्यमरः ।
धामैवेत्यर्थः । सदा गिरां प्राप्त्यै हृदये चित्ते कलये ध्यायामि ।
अन्यत्र हृदये इत्यत्र हृत् अये इति च्छेदः । हीति भिन्नं पदं
प्रसिद्ध्यर्थकम् । अये हृत्! हे हृदय! राजभासुरं चन्द्रबिम्बे प्रकाशमानं
चन्द्रवद्विशदमिति वा । अञ्च मुदा अरं इति छेदः । कलया अल्पकालेनैव ईहितं
ईप्सितं ददानं तुरङ्गराजाख्यं पुराणं धाम श्रीहयग्रीवमित्यर्थः । सदा गिरां
प्राप्त्यै मुदा अञ्च इति योजना । आराधयेत्यर्थः । अञ्चेर्लोण्मध्यमैकवचनम्
। अनयोरुदाहरणयोस्स्तव्यत्वेन प्रकृतयोश्श्रीश्रीनिवासयोः
श्रीरङ्गराजहयग्रीवयोश्च श्लेषः । स च प्रथमे उदाहरणे अभङ्गः द्वितीये
सभङ्ग इति ध्येयम् । एवं वक्ष्यमाणोदाहरणेषु यथासंभवं द्रष्टव्यम् ।
वक्तव्यान्तरं तूपरिष्टाद्वक्ष्यते ॥ यथावा&ndash;</p>
<h2 id="परथमहत-परदयदधनमतरदयत-महयध-हदय--सरसनभ-कलय-सदरशन-सधचकररज-तम--८१९-">प्रथिमहितं प्रोद्यद्धनमित्रद्योतं महायुधं हृदये । सारसनाभं कलये सुदर्शनं साधुचक्रराजं तम् ॥ ८१९ ॥</h2>
<p>अत्र भगवतः सुदर्शनस्य च प्रकृतयोरेव श्लेषः । तथाहि, भगवत्पक्षे&ndash;
प्रथिम्ने पृथुत्वाय आश्रितप्रख्यापनायेति यावत् । हितं ‘चतुर्थी तदर्थ’
इत्यादिना समासः । प्रथिम्ना प्रख्यातत्वेन हितमिति वा । सुदर्शनपक्षे
प्रथिः नेमिः तेन महितं ‘नेमिस्स्त्री स्यात्प्रथिः पुमान्' इत्यमरः ।
प्रोद्यन् प्रावृडारम्भे विजृम्भमाणः घनः मेघः तस्य मित्रं सुहृत् द्योतः
प्रकाशो यस्य तं प्रावृषेण्यघनाघनश्यामलमित्यर्थः । पक्षे&ndash; प्रोद्यन्
उदयमानः घनस्सान्द्रः अविकलप्रकाश इति यावत् । यः मित्रः भानुः तस्य द्योत
इव द्योतो यस्य तं उद्यद्भानुनिभप्रभमित्यर्थः । ‘सुदर्शनं
भास्करकोटितुल्यम्’ इत्युक्तेः । महायुधं महान्ति आयुधानि चक्रादीनि यस्य
तम् । पक्षे&ndash; महती युत् युद्धे यस्य तं ‘समित्याजिसमिद्युधः' इत्यमरः ।
यद्वा&ndash; भगत्पक्ष एव महती युत् यस्येति । सुदर्शनपक्षे तु महान्ति आयुधानि
शङ्खं चक्रं सचापं परशुमसिमिषुं शूलपाशाङ्कुशाग्नीन् बिभ्राणं वज्रखेटं
हलमुसलगदाकुन्तम्’ इत्युक्तरीत्या बह्वायुधधारिणमित्यर्थः । सारसं पद्मं
नाभौ यस्य तम् । गड्वादेराकृतिगणत्वात्सप्तम्याः परनिपातः। भगवत्पक्षे इदं
विशेष्यम् । पक्षे— अरैः परितोऽर्पिताभिश्शलाकाभिस्सह वर्तत इति सारः
‘स्फुरत्सहस्रारशिखातितीव्रम्’ इत्याद्युक्तेः ‘अरं शीघ्रे च चक्राङ्गे’
इति मेदिनी । नाभ्या मध्यरन्ध्रेण सह वर्तत इति सनाभः ‘अच्प्रत्यन्वव'
इत्यत्र अजिति योगविभागादच् । उभयत्र सहपूर्वपदबहुव्रीहिः। सारश्चासौ
सनाभश्चेति विशेषणोभयपदकर्मधारयः । तं तथोक्तम् । सुदर्शनं कल्याणालोकनम् ।
साधूनां सतां चक्रस्य बृन्दस्य राजा तं तथोक्तं सारसनाभं कलये इति
भगवत्पक्षे योजना । सुदर्शनपक्षे तु&ndash; चक्रराजं चक्राणां राजानं सुदर्शनं
तन्नामानं भगद्दिव्यायुधं, इदमेव विशेष्यम् । साधु यथा स्यात्तथा कलये इति
योजना । सुदर्शनशब्दः पुंस्यप्यनुशिष्टः ‘सुदर्शनोऽस्त्रियां चक्रे' इति
नामनिधाने । ‘सुदर्शनो हरेश्चक्रे मेरुजम्बूद्रुमे पुमान्, अथ सुदर्शनः ।
विष्णोश्चक्रे’ इति मेदिन्यभिधानचिन्तामण्योस्तु पुंस्येव । तेन
&lsquo;नामलिङ्गानुशासने ‘चक्रं सुदर्शनम्&rsquo; इति क्लीबतया पाठसद्भावेऽपि न विरोधः
। वस्तुतस्तु तत्रापि पुंलिङ्गपाठ एवादृतोऽमरसुधादौ । प्रयुक्तश्च माघेन–
‘बन्धुरेष जगतां सुदर्शनः’ इति । यद्यप्यत्र
प्रथिमहितमित्यादिविशेषणविशिष्टस्य सुदर्शनमित्यस्य द्वितीयैकवचनान्ततया
तत्र पुंनपुंसकयोरैकरूप्यान्न पुंलिङ्गतोपपत्तिरपेक्षिता । तथाऽपि
महायुधमिति विशेषणे महती युत् यस्येति विग्रहे तयोः
रूपभेदोऽवश्यंभावीत्यपेक्षितैव सा प्रदर्शितेति विभावनीयम् ॥</p>
<p>यथावा&ndash;</p>
<h2 id="हरमखमरदभससतवभवननदधवसतदनतनजदरप--पञचजनधरऽवयदभगवन-रजनमहदर-कऽप--८२०-">हरिमुखमरुदभिसंस्तवभवनिनदध्वस्तदनुतनुजदर्पः । पञ्चजनाधारोऽव्याद्भगवान् राजन्महादरः कोऽपि ॥ ८२० ॥</h2>
<p>अत्र भगत्पाञ्चजन्ययोः प्रस्तुतयोरेव श्लेषः। तथाहि&ndash; हरिमुखा
इन्द्राद्याः ये मरुतः देवाः ‘मरुतौ पवनामरौ' इत्य मरः । तेषां अभितः
संस्तवात् समीचीनस्तुतेः भवः जातः यो निनदः तेन ध्वस्तः दनुतनुजदर्पः
दानवगर्वः यस्य स तथोक्तः । पक्षे&ndash; हरेः भगवतः मुखमरुतः वदनानिलस्य
अभिसंस्तवः अभितः परिचयः ‘संस्तवस्स्यात्परिचयः’ इत्यनुशासनात् । तद्भवेन
निनदेन ध्वस्तदनुतनुजदर्पः । ऊक्तोऽर्थः । अनेन
विष्णोर्मुखोत्थानिलपूरितस्य यस्य ध्वनिर्दानवदर्पहन्ता'
इत्येतत्प्रत्यभिज्ञाप्यते । पञ्चजनानां मनुजानां ‘स्युः पुमांसः पञ्चजनाः'
इत्यमरः । पञ्चभिर्भूतैर्जन्यन्त इति पञ्चजनाः ‘जनी प्रादुर्भावे’ घञ् ।
‘जनिवध्योश्च' इति न वृद्धिः । आधारः आश्रयः । यद्वा&ndash; पञ्चजनानां
इन्द्रियाणां आधारः आश्रयः ‘यस्मिन् पञ्च पञ्चजना आकाशश्च प्रतिष्ठितः इति
श्रुतेः । पक्षे पञ्चजनो नाम दैत्यः स आधारो यस्य सः तदधारत्वादेवास्य
पाञ्चजन्यशब्दवाच्यता । यथोक्तं श्रीमति भागवते&ndash;</p>
<p>नाहार्षं तमहं देव दैत्यः पञ्चजनो महान् ।<br>
अन्तर्जलचरः कृष्ण शङ्खरूपधरोऽसुरः ॥</p>
<p>इत्युपक्रम्य,</p>
<p>तदङ्गप्रभवं शङ्खमादाय रथमाविशत् ।</p>
<p>इति । अत एव हि ‘गम्भीराञ्ञ्यः' इति सूत्रस्थात् ‘बहिर्देवपञ्चजनेभ्यश्चेति
वक्तव्यम्' इति वार्तिकात् भवार्थे ञ्येन निष्पादितः पाञ्चजन्यशब्दो
भाष्यकृता । राजन् प्रकाशमानः महान् आदरो यस्य सः । कोऽपि ‘यतो वाचो
निवर्तन्ते' इति श्रुतमहामहिमा । भगवान् अव्यात् । पक्षे— भगवानिति
विशेषणम् । कोऽपि लोकविलक्षणः राजत् महः तेजः यस्य स राजन्महाः दरः शङ्खः
अव्यात् इति ॥ यथा वा&ndash;</p>
<h2 id="रचरङगद-भजङगमपङगवगरपतकरगरहललसतम--वधतलसदनजत-सधशरयमशरय-शरणम--८२१-">रुचिराङ्गदां भुजङ्गमपुङ्गवगिरिपतिकरग्रहोल्लसिताम् । विधुतालसदनुजातां साधुश्रियमाश्रये शरणम् ॥ ८२१ ॥</h2>
<p>अत्र स्तोतव्यत्वेन प्रस्तुतयोर्लक्ष्मीगदयोः श्लेषः । तथाहि&ndash;
भुजङ्गमपुङ्गवगिरिपतेः श्रीनिवासस्य करग्रहेण पाणिग्रहेण परिणयेनेत्यर्थः ।
पक्षे हस्तादानेन उल्लसितां उल्लासशालिनीं भासमानां च । विधोर्भावः विधुता
तया चन्द्रतया लसन् अनुजातः अनुजन्मा यस्यास्तां चन्द्रसोदरामित्यर्थः ।
पक्षे विधुताः निर्धूताः अत एव अलसाः मन्दाः दनुजाताः दानवाः यया तां
तथोक्ताम् । रुचिरे अङ्गदे केयूरे यस्यास्तां श्रियं लक्ष्मीं साधु
पुष्कलाङ्गं यथा स्यात्तथा शरणं उपायं&ndash;</p>
<p>उपाये गृहरक्षित्रोश्शब्दश्शरणमित्ययम् ।<br>
वर्तते सांप्रतं चैष उपायार्थैकवाचकः ॥</p>
<p>इत्यहिर्बुध्न्यसंहितोक्तेः । आश्रये भगवच्चरणारविन्दशरणवरणपुरुषकारत्वेन
प्रपन्नोऽस्मीत्यर्थः । पक्षे— साधुश्रियमित्येतत्समस्तं गदाविशेषणम् ।
साध्वी श्रीर्यस्यास्तां रुचिरामिति व्यस्तं पदम् । रमणीयां गदां कौमोदकीं,
अस्मिन् पक्षे ‘वा पदान्तस्य' इत्यनुस्वारस्य वैकल्पिकः परसवर्णः । शरणं
श्रये इति ॥</p>
<p>यथा वा&ndash;</p>
<h2 id="सनननदकमसतजजवलमजशशशरमततसरपधयङगम--धययम-बलदतयधवसनदकषणमहशयकलतम--८२२-">सन्नन्दकमसितोज्ज्वलमोजश्श्श्रीमत्त्सरूपधेयाङ्गम् । ध्यायामो बलिदैत्यध्वंसनदक्षिणमहाशयाकलितम् ॥ ८२२ ॥</h2>
<p>अत्र भगवन्नन्दकयोः प्रकृतयोश्श्लेषः । भगवत्पक्षे&ndash; सन्नन्दकं
असितोज्ज्वलं ओजः श्रीमत् सरूपधेयाङ्गं इति पञ्चपदानि । श्रीमत्
लक्ष्मीनित्ययोगवत् । रूपमेव रूपधेयं ‘भागरूपनामभ्यो धेयः’ इति स्वार्थिको
धेयप्रत्ययः । तेन सह वर्तत इति सरूपधेयं दिव्यरूपमित्यर्थः । तादृशं अङ्गं
विग्रहः यस्य तत्तथोक्तम् । बलेः तन्नाम्नः दैत्यस्य ध्वंसने
ऐन्द्रपदाद्भ्रंशने दक्षिणा दक्षा ‘दक्षिणस्तु परच्छन्दानुवर्तिनि ।
दक्षेऽपसव्ये सरळे’ इत्यभिधानचिन्तामणिः । महती आशा तृष्णा तया कलितम् ।
असितं च तत् उज्ज्वलं च असितोज्ज्वलम् । सतां नन्दकं सन्नन्दकं
आनन्ददमित्यर्थः । ओजः इदं विशेष्यं ‘तं देवा ज्योतिषां ज्योतिः' इति
श्रुतं परं ब्रह्मेत्यर्थः । ध्यायाम इति । नन्दकपक्षे तु&ndash; सन्नन्दकं
असितोज्ज्वलं ओजश्श्रीमत् त्सरूपधेयाङ्गं इति पदचतुष्टयम् । ओजसः श्रीः
संपत् अस्यास्तीत्योजश्श्रीमत् । त्सरौ मुष्टौ उपधेयं निधेयं अङ्गं यस्य तं
तथोक्तम् । प्राथमिकपक्षे श्रीमत्त्सरु इत्यत्र तकारस्य ‘अनचि च' इति
द्वित्वम् । ‘त्सरुः खङ्गादिमुष्टौ स्यात्’ इत्यमरः । खड्गस्य
त्सर्वाधारकत्वात्तथोक्तिः । बलिनां दैत्यानां ध्वंसनः ध्वंसकः भगवान् तस्य
दक्षिणः वामेतरः यो महान् शयः पाणिः तेन आकलितं
दैत्यादिदक्षिणपाणिपरिगृहीतमित्यर्थः ॥ असेर्भावः असिता तया उज्ज्वलम् ।
संश्चासौ नन्दकश्च सन्नन्दकः तं, इदं विशेष्यम् । नन्दकाख्यं खड्गं ध्यायाम
इति ॥</p>
<p>यथा वा&ndash;</p>
<h2 id="समपनतष-परवण-वधनतजयनघषटपरकट--वसत-महशरङग-चरमसत-मम-शरयस-कमप-">समुपनतेषु प्रवणं विधूनितज्यानिघृष्टपरकोटि । वस्तु महाशार्ङ्गं चिरमस्तु मम श्रेयसे किमपि ॥</h2>
<p>अत्र शार्ङ्गिशार्ङ्गयोः प्रकृतयोरेव श्लेषः । तथाहि&ndash; समुपनतेषु
शरणागतेषु प्रवणं अधीनमिति यावत् । विधूनिता निरस्ता ज्यानिः ग्लानिः येन
तत् इति व्यस्तं पदम् । प्रशमितनिखिललोकम्लानीत्यर्थः । घृष्टाः पिष्टाः
परेषां अरीणां कोटयो येन तत् ध्वंसितानन्तविपक्षमित्यर्थः । महत् शार्ङ्गं
यस्य तत् इति भगवत्पक्षे । शार्ङ्गपक्षे तु— समुपनताः संहिताः इषवः सायकाः
यस्मिंस्तत् । तत्र हेतुः प्रवणमिति । नम्रमित्यर्थः । तत्रापि हेतुमाह&ndash;
विधूनितेति । विधूनिता कम्मिता या ज्या मौर्वी तया निघृष्ठा घटितेति यावत्
। परा तदाश्रयकोट्यपेक्षया अन्या कोटिः अग्रं यस्य तत् । महच्च तत्
शार्ङ्गं च । किमपि वस्तु भगवद्रूपं तच्चापरूपं च वस्तु चिरं मम श्रेयसे
अस्तु । इयं &lsquo;प्रथिमहितम्&rsquo; इत्यादिपञ्चश्लोकी ममैव श्लिष्टपञ्चायुधीयस्तुतौ
निबद्धा ॥</p>
<p>यथा वा&ndash;</p>
<h2 id="अधरढसगणकटकषपतमहपततरभवनवखयतम--अचयतशभकरधमपरङखचछरङग-महमह-जयतत--८२४-">अधिरूढसुगुणकोटिक्षिप्तमहापत्त्रिभुवनविख्यातम् । अच्युतशुभकरधामप्रेङ्खच्छार्ङ्गं महामहो जयतात् ॥ ८२४ ॥</h2>
<p>अत्रापि शार्ङ्गिशार्ङगयोरेव प्रकृतयोश्श्लेषः । तथाहि&ndash; अधिकं रूढाः
प्रादुर्भूताः प्रकाशमाना इत्यर्थः । सुगुणानां कल्याणगुणानां कोटयो यस्य
तत्तथोक्तम् । पक्षे&ndash; अधिरूढः आरूढः सुगुणः शोभना मौर्वी यस्यां सा
तथोक्ता कोटिः अटनिः यस्य तदिति बहुव्रीहिगर्भबहुव्रीहिः।
अधिज्याटनीत्यर्थः । क्षिप्ताः निरस्ताः महत्यः आपदः जगद्विपदः येन तत्
क्षिप्तमहापत् । त्रिभुवने विख्यातम् । पक्षे— क्षिप्ताः प्रेरिताः महान्तः
पत्रिणो बाणाः येन तत् क्षिप्तमहापत्त्रि । भुवनेषु विख्यातम् । अच्युतं
शुभकरं च धाम तेजः प्रभावो वा यस्य तत्तथोक्तम् । प्रेङ्खत् प्रोच्चलत्
शार्ङ्गं यस्य तत्तथोक्तम् । महामहः दिव्यं तेजः ‘अथ यदतः परो दिवो
ज्योतिः’ । इति श्रुतं परं ब्रह्म । इदं विशेष्यम् । पक्षे&ndash; अच्युतस्य
भगवतः शुभः कल्याणः यः करः हस्तः स एव धाम स्थानं तस्मिन् प्रेङ्खत् महत्
महो यस्य तत्तथोक्तं शार्ङ्गं, इदं कर्तृ, जयतात् ॥</p>
<p>यथावा&ndash;</p>
<h2 id="स-जयत-सरसजनयनससनतन-ग-सररणऽपहतम--उदधरतमवरसनमहवरहसतवरनवत-य-परक--८२५-">स जयतु सरसिजनयनस्सनातनीं गां सुरारिणाऽपहृताम् । उद्धर्तुमाविरासीन्महावराहस्त्वरान्वितो यः प्राक् ॥ ८२५ ॥</h2>
<p>अत्र स्तव्यत्वेन प्रस्तुतयोर्महावराहश्रीहयग्रीवयोः श्लेषः । तथाहि&ndash;
सुरारिणा हिरण्याक्षेण । पक्षे मधुनाम्ना कैटभाद्वितीयेन दैत्येन अपहृतां
सनातनीं गां भुवं श्रुतिरूपां वाचं च । उद्धर्तुं यः प्राक् त्वरान्वितः
ससंभ्रमः महावराहस्सन् । पक्षे महावराहः तु अरान्वित इति छेदः ।
तुशब्दोऽवधारणे । उद्धर्तुमित्यत्रान्वेतव्यः। उद्धर्तुमेवेत्यर्थः ।
अरान्वितः रेफानन्वितः महावराहः महावाहः हयग्रीवस्सन्नित्यर्थः ।
महावराहशब्दे रेफरूपव्यञ्जनमात्रोत्सारणे अवशिष्टस्य आकारस्य
वकारोत्तराकारस्य च सवर्णदीर्घे महावाह इति निष्पत्तेरिति भावः । आविरासीत्
। सः सरसिजनयनः जयतु । सरसिजनयन इत्यनेन &lsquo;महावराहस्फुटपद्मलोचनः’
इत्येतत्प्रत्यभिज्ञाप्यते ॥</p>
<p>यथावा&ndash;</p>
<h2 id="वरमनघतरमधश-परदद-हनत-यससदम">वरमनघतरमधीशः पुराददे हन्त यस्सदामो</h2>
<h2 id="दरत--हदयदवतयवरण-गहशय-वसत-म-स-मचकनदऽयम--८२६-">दरतः । हृदयेद्वितीयवर्णो गुहाशयो वसतु मे स मुचुकुन्दोऽयम् ॥ ८२६ ॥</h2>
<p>अत्र प्रस्तुतयोर्मुचुकुन्दमुकुन्दयोश्श्लेषः । सः मान्धातृतनयतया
सैनापत्येन देवपरित्रातृतया च प्रथितः यः अधीशः अधिराजः सार्वभौमा
मुचुकुन्द इत्यर्थः । पुरा कालयवनविद्रावणावसरे । दामोदरतः
आद्यादित्वात्पञ्चम्यास्तसिः । भगवतः श्रीकृष्णात् अनघतरं वरं आददे
स्वीकृतवान् । गुहाशयः गिरिगह्वरशायी द्वितीयो वर्णो यस्य सः द्वितीयवर्णः
क्षत्रवर्णजन्मा सोऽयं मुचुकुन्दः । पक्षे&ndash; सदामोदरत इति समस्तं पदं
प्रथमैकवचनान्तम् । सतां आमोदे प्रहर्षणे रतः आसक्तः यः भगवान् । पुरा
अधीशः । अधीट्शब्दोऽयं षष्ठ्येकवचनान्तः । अधिराजस्य तस्यैव
मुचुकुन्दस्येत्यर्थः । संबन्धसामान्ये षष्ठी । अनघतरं वरं ददे इति छेदः ।
दत्तवान् । गुहाशयः सकलचेतनहृदयगुहानिविष्टः ‘गुहाहितं गह्वरेष्ठं&rsquo;
इत्यादिश्रुतेः । अद्वितीयवर्ण इति छेदः । सोऽयं अद्वितीयवर्णः
द्वितीयवर्णरद्दितः मुचुकुन्दः मुकुन्द इत्यर्थः ।
शब्दार्थयोस्तादात्म्यात् । मे मम हृदये वसतु ध्यानपथाध्वनीनो
भवत्वित्यर्थः । मुचुकुन्दस्याप्रकृतत्वाभिसन्धौ त्विदं
प्रकृताप्रकृतश्लेषस्योदाहरणं भविष्यतीत्यनुसन्धेयम् ॥</p>
<p>यथावा&ndash;</p>
<h2 id="परगभवपवकवदध-जहत-बरहमणमपयभदरमम--गवनद-ननदननदनजयनतयपततवरत-परयतमसत--८२७-">प्राग्भवपावकविद्धं जहतो ब्रह्माणमप्यभद्रममी । गोविन्द नन्दनन्दनजयन्त्युपात्तव्रताः प्रियतमास्ते ॥ ८२७ ॥</h2>
<p>अत्राम्बरीषादिवद्भगवदेकनिष्ठानां श्रीजयन्तीव्रतानुष्ठातॄणां च
प्रस्तुतानामेव श्लेषः। तथाहि&ndash; हे नन्दनंदन! गोविन्द! इदं
वक्ष्यमाणार्थोपस्काराय । भवपावकेन संसारानलेन विद्धं बाधितं अत एव अभद्रं
अमङ्गळं ब्रह्याणं चतुर्मुखमपि प्राक् पुरस्तात् जहतः
ध्यानानुपकारकत्वात्त्यजन्तः । चतुर्मुखस्यैवादौ त्यागे
ततोऽप्यवरदैवतत्यागः किंपुर्न्यायसिद्धः । यद्वा- प्राक्छब्दो
भवशब्दविशेषणतया समस्तः । प्राग्भवः अनादिसंसारः पावक इव तेन विद्धं,
अन्यत्तुल्यम् । अत्र&ndash;</p>
<p>आब्रह्मस्तम्बपर्यन्ता जगदन्तर्व्यवस्थिताः ।<br>
प्राणिनः कर्मजनितसंसारवशवर्तिनः ॥<br>
अविद्यान्तर्गतास्सर्वे ते हि संसारगोचराः ।<br>
यतस्ततो न ते ध्याने ध्यानिनामुपकारकाः ॥</p>
<p>इति, ‘आविरिञ्चादमङ्गळम्’ इत्यादिप्रमाणानि चानुसंहितानि । अमी
उपात्तव्रताः उपात्तं ब्रतं&ndash;</p>
<p>स त्वं प्रहर वा मा वा मयि वज्रं पुरन्दर ।<br>
नाहमुत्सृज्य गोविन्दमन्यमाराधयामि भोः ॥</p>
<p>इत्यादिकमम्बरीषोक्तप्रकारकं ब्रतं यैस्ते ‘नियमो ब्रतमस्त्री
तच्चोपवासादिपुण्यकम्' इत्यमरः । उदाहृतप्रमाणाभिसंधिनैव मूले गोविन्देति
संबोधनम् । इदमेव पीताम्बरसागराम्बरादिवद्विशेष्यम् । सूत्रितं हि
वामनेन&ndash;&lsquo;विशेषणप्रयोगो विशेष्यप्रतिपत्तौ’ इति । ते तव प्रियतमास्सन्तो
जयन्ति । प्रियतमा इत्यनेन &lsquo;यमेवैष वृणुते&rsquo; इति
श्रुत्युक्तपरमात्मवरणीयताहोतूक्तिः &lsquo;प्रियतम एव हि वरणीयो भवति यस्यायं
निरतिशयीप्रयस्स एवास्य प्रियतमो भवति’ इति हि लघुसिद्धान्ते
प्रकृतश्रुतिभाष्यम् । अन्यत्र ब्रह्माणं रोहिणीनक्षत्रं ‘रोहिणीनक्षत्रं
प्रजापतिर्देवता’ इति रोहिण्याः प्रजापतिदेवताकत्वश्रवणात्, &lsquo;विधाता
रोहिणीश्वरः&rsquo; इति स्मरणाच्च । अभद्रमपि भद्रा सप्तमी ‘नन्दा भद्रा जया
रिक्ता पूर्णा स्युस्तिथयः क्रमात्’ इति प्रतिपदादीनां पञ्चपञ्चानां
तिथीनां क्रमेण संज्ञाविधानात् । अविद्यमाना भद्रा यस्य तं
सप्तम्यविद्धमपीत्यर्थः । इदमपरित्यागकारणम् । प्राग्भवपावकविद्धं
प्राग्भवेन पूर्वस्थितेन पावकेन कृत्तिका नक्षत्रेण
‘कृत्तिकानक्षत्रमग्निर्देवता&rsquo; इति तस्याग्निदेवताकत्वश्रवणात् । ‘आग्नेयी
कृत्तिका प्रोक्ता’ इत्युक्तेश्च । विद्धं वेधं प्रापितं,
इदमग्राह्यताहेतुः। जहतः त्यजन्तः ।</p>
<p>जयन्ती द्विविधा प्रोक्ता शुद्धा विद्धेति संज्ञिता ।<br>
शुद्धा तु द्विविधा प्रोक्ता विद्धा चैव चतुर्विधा ॥<br>
तस्मात्सर्वप्रयत्नेन सप्तमीं कृत्तिकामपि ।<br>
कलामात्रामपि त्यक्त्वा परतो व्रतमाचरेत् ॥</p>
<p>इत्यादिवचनैः सप्तम्या अष्टमीरोहिण्योः कृत्तिकाया
अष्टमीरोहिण्योश्चेत्येवंरूपचतुर्विधवेधस्य त्यज्यताया आकरेषु
निर्णीतत्वात् । अमी जयन्त्युपात्तव्रता इति समस्तं पदम् । जयन्त्याम्</p>
<p>श्रावणस्य तु मासस्य कृष्णाष्टम्यां नराधिप ।<br>
रोहिणी यदि लभ्येत सा जयन्तीति कीर्तिता ॥<br>
प्राजापत्यं मुहूर्तार्धं नवम्यां यदि वा न वा ।<br>
मृगेण केवलेनापि सा जयन्तीति कीर्तिता ॥</p>
<p>इत्याद्युक्तलक्षणायां तिथौ उपात्तं गृहीतं व्रतं उपवासादिनियमो</p>
<p>यैस्ते तथोक्ताः जनाः त प्रियतमाः
उपपादितचतुर्विधवेधबिधुरजयन्तीव्रतविधातारस्तवातिवेलप्रिया भवन्तीत्यर्थः ।
अत्र</p>
<p>शुद्धाष्टमीं विना वाऽपि शुद्धमृक्षमथापि वा ।<br>
मृगेण च नवम्यां वा दशम्यां वाऽपि वैष्णवः ॥<br>
पूर्वे तु सप्तमीयुक्ता त्वपरे कृत्तिका युता ।<br>
दिनद्वयं परित्यज्य तदन्ये वासरे चरेत् ॥</p>
<p>इत्यादिवचनसहस्रमनुसन्धेयम् । एवं केवलप्रकृतानेकविषयः श्लेष उदाहृतः ॥</p>
<p>अप्रकृतानेकविषयो यथा&ndash;</p>
<h2 id="समहबलवलसततमवशदगण-सनततततमसफरण--तरवळ-वषचलधरयनखळकततरसकरण--८२८-">सुमहाबिलविलसत्तमविशदगुणा सन्ततोत्तमस्फुरणा । तारावळी वृषाचलधौरेयनखाळिकृततिरस्करणा ॥ ८२८ ॥</h2>
<p>सुमहाः शोभनदीप्तिः बिलेषु रन्ध्रेषु विलसत्तमः विशदः स्वच्छः गुणः तन्तुः
यस्यास्सा । अन्यत्र सुष्ठु महाबिले व्योम्नि &ldquo;मेघद्वारं महाबिलम्&rsquo;
इत्यमरशेषः । विलसत्तमः अतिमात्रं प्रकाशमानः विशदगुणः धावळ्यं यस्यास्सा
तथोक्ता । सततं उत्तमं स्फुरणं चाकचक्यं यस्यास्सा तथोक्ता । इतरत्र
उत्कृष्टं तमसि स्फुरणं प्रकाशो यस्यास्सा । तमस्स्फुरणेत्यत्र
तमश्शब्दविसर्गस्य ‘खर्परे शरि वा विसर्गलोपः' इति लोपे पक्षद्वयेऽपि
वर्णानुपूर्व्यास्साम्यं वेदितव्यम् । तारावळी मुक्ताहारः
नक्षत्रपङ्क्तिश्च ।</p>
<p>तारोवानरभिन्मुक्ताविशुद्धौ शुद्धमौक्तिके ।<br>
नानक्षत्रेऽक्षिमध्ये च न नारूप्ये नपुंसकम् ॥</p>
<p>इत्युुभयत्रापि मेदिनी । अन्यत्सुगमम् । अत्र भगवन्नखावळ्या
उपमानत्वेनाप्रकृतयोर्मुक्ताहारतारकावळ्योश्श्लेषः ॥ यथा वा&ndash;</p>
<h2 id="दवयकतसथतमजजवलवगरहधमनव-मदरमचचपम--वयजयत-य-कल-स-पमनवजयय-ममसत-भजगरनत--८२९-">दिवियुक्तस्थितिमुज्ज्वलविग्रहधाम्नैव मुदिरमुच्चापम् । व्यजयत यः किल स पुमान्विजयाय ममास्तु भुजगिरिनेता ॥ ८२९ ॥</h2>
<p>दिवि व्योम्नि युक्तस्थितिं युक्ता वर्षकरणकजगदानन्दनानुरूपा स्थितिः
अवस्थानं यस्य तम् । तत्र हेतुमाह&ndash; उच्चेति । उच्चाः निर्भराः आपः यस्य
तम् । ‘ऋक्पूरप्' इत्यादिना समासान्तोऽप्रत्ययः । प्रावृषेण्यमिति भावः ।
मुदिरं जीमूतं ‘घनजीमूतमुदिरजलमुग्धूमयोनयः' इत्यमरः । उज्ज्वलस्य
विग्रहस्य दिव्यवपुषः धाम्नैव तेजसैव यः व्यजयत । पक्षे उच्चापं
उद्धृतधन्वानम् । दिवियुक्तस्थितिं दिना दिवर्णेन वियुक्ता विघटिता स्थितिः
यस्य तं मुदिरं मुरमित्यर्थः । मुदिरशब्दे दिवर्णलोपे मुर इति निष्पत्तेः ।
शब्दार्थयोस्तादात्म्यमिह शरणम् । विग्रहधाम्ना समरप्रभावेण व्यजयत
तिरस्कुरुते स्म । इहाप्रकृतयोर्मुदिरमुरयोः श्लेषः ॥</p>
<p>यथावा&ndash;</p>
<h2 id="तवदवकषणतमरतय-परसधतसवसथरससधनयद--अखलमब-दनवरतयखयत-वनदत-बधडयतवम--८३०-">त्वदवेक्षणतोमर्त्यः प्रसाधितस्वस्थिरस्सुधान्यादः । अखिलाम्ब दानवारात्याख्यातो विन्दते बुधेड्यत्वम् ॥ ८३० ॥</h2>
<p>हे अखिलाम्ब! मर्त्यः मानवः । अमर्त्य इति च छेदः । देव इत्यर्थः ।
त्वदवेक्षणतः त्वत्कटाक्षात् प्रसाधितस्वस्थिरः प्रसाधिते प्रकर्षेण
वशीकृते स्वं धनं स्थिरा भूश्च येन स तथोक्तः । अमर्त्यपक्षे&ndash;
प्रसाधितस्वः प्रसाधितं अलंकृतं स्वः स्वर्गो येन स तथोक्तः।
रेफान्ताव्ययोत्तरपदो बहुव्रीहिः । स्थिरः चिरकालावस्थायी । शोभनानि च तानि
धान्यनि च सुधान्यानि तान्यत्तीति सुधान्यादः
सुमृष्टव्रीहितण्डुलाद्यन्नभोजीति यावत् । अन्यत्र सुधा अमृतं न्यादः आहारः
यस्य स तथोक्तः ‘नौ ण च' इत्यादेर्निपूर्वकात् णप्रत्ययः । ‘जेमनं लेप
आहारो निघसो न्याद इत्यपि' इत्यमरः । दानवारा दानोदकेन अत्याख्यातः अतिशयेन
समन्तात्प्रथितः अत एव बुधेड्यत्वं विन्दते । महोदारसार्वभौमतया
विद्वदभिनन्दनीयतां लभत इति भावः । इतरत्र दानवारातिः
वृत्रमुखदैत्यध्वंसीति आख्यातः प्रसिद्ध्या, आद्यादित्वात्तृतीयायास्तसिः ।
आख्यात इति प्रथमान्तं वा पदम् । बुधैः देवैः ईड्यत्वं विन्दते
देवाधिराजत्वं भजत इत्यर्थः । अत्र
जगज्जननीकटाक्षितयोर्मर्त्यामर्त्ययोरप्रकृतयोश्श्लेषः ॥</p>
<p>यथावा&ndash;</p>
<h2 id="कलत-भगवन-भवत-मतरणमधभवञछत-वभव--दननवत-वरचत-वदनयतऽप-च-पदकशखरमण--८३१-">कलितो भगवन् भवता मित्राणामधिभुवाञ्छितो विभवः । दानान्विता विरचिता वदान्यताऽपि च पृदाकुशिखरिमणे ॥ ८३१ ॥</h2>
<p>हे भगवन्! भवता अधिभु भुवि विभक्त्यर्थेऽव्ययीभावः । मित्राणां सुहृदां
वाञ्छितः काङ्क्षितः विभवः कलितः कृतः । दानेन वितरणेन अन्विता वदान्यता
वल्गुवचनताऽपि च ‘वदान्यो वल्गुवागपि' इत्यमरः । विरचिता ‘दत्वा च मधुरं
वदेत्’ इति हि धर्मविदः । सुहृदस्त्वया विभववन्तस्तदनुगुणदानप्रियवचनाश्च
कृता इति निर्गळितोऽर्थः । पक्षे&ndash; अमित्राणामिति छेदः । वैरिणां अधिभुवां
प्रभूणां ‘अधिभूर्नायको नेता’ इत्यमरः । विभवः कलितः युद्धेन,
आद्यादित्वात्तसिः । ‘संप्रहाराभिसंपातकलिसंस्फोटसंयुगाः' इति
युद्धपर्यायेष्वमरः । छितः छिन्नः छायते स्मेतिच्छितः &lsquo;छो छेदने’ इति
दैवादिकाद्धातोः कर्मणि क्तः &lsquo;शाच्छोऽन्यतरस्याम्&rsquo; इति वैकल्पिकमित्वम् ।
‘कृत्तं दातं दितं छितं वृक्णम्&rsquo; इत्यमरः । अपिच दानान्विता दा इति वर्णेन
नान्विता अयुक्ता विरहितेत्यर्थः । नशब्देन समासः । वदान्यता वन्यतेत्यर्थः
। विरचिता । वैरिणो न केवलमपचितविभवा एव कृताः, किंतु
वन्यवृत्तयोऽपीत्यभिप्रायः । अत्र
भगवदीययोर्मित्रामित्रयोरप्रस्तुतयोश्श्लेषः । द्वयोरपि
प्रस्तुतत्वाभिसन्धौ प्रकृतानेकविषयश्लेषस्यैवोदाहरणं भवेत् । एवं
पूर्वोदाहरणेऽपि द्रष्टव्यम् ।</p>
<p>प्रस्तुताप्रस्तुतयोर्यथा&ndash;</p>
<h2 id="य-वहत-मञजलकषमचछयमसत-घणपरतततम--वषभग-तङगमयननय-हर-परथयत-शरय-हदयम--८३२-">यो वहति मञ्जुलक्ष्माच्छायामसितां घृणिप्रतीतात्मा । वृषभागं तुङ्गमयन्नयं हरिः प्रथयते श्रियं हृद्याम् ॥ ८३२ ॥</h2>
<p>अत्र भगवच्चन्द्रमसोः प्रस्तुताप्रस्तुतयोः श्लेषः । तथाहि&ndash; मञ्जृ मनोहरं
लक्ष्म श्रीवत्सचिह्नं असाधारणं शङ्खचक्रादिचिह्नं वा यस्य स तथोक्तः ।
अनेन परत्वं सूचितम् ।</p>
<p>तमसः परमो धाता शङ्खचक्रगदाधरः ।<br>
श्रीवत्सवक्षा नित्यश्रीरजय्यश्शाश्वतो ध्रुवः ॥</p>
<p>इत्याद्यृक्तेः । असितां श्यामलां छायां कान्तिं वहति । अयं हरिः भगवन्
घृणिप्रतीतात्मा घृणा अस्यास्तीति घृणी दयावान् ।
व्रीह्यादित्वान्मत्वर्थीय इनिः । ‘जुगुप्साकरुणे घृणे' इत्यमरः । घणीति
प्रतीतात्मा प्रख्यातस्वभावः । ‘घृणी सत्यपराक्रमः' इत्याद्यृक्तेः ।
घृणिषु प्रतीतात्मेति वा परमकारुणिक इत्यर्थः । घृणीति विश्वासविषयस्वभाव
इति वा । प्रतिपूर्वकस्य इणो विश्वासार्थकत्वात् । घृणी चासौ प्रतीतात्मा
चति विशेषणोभयपदकर्मधारयो वा । अस्मिन् पक्षे प्रतीतो हृष्ट इत्यर्थः ।
‘ख्याते हृष्टे प्रतीतः' इत्यमरः । महादयाळुतया लीलाविभूतिस्थानुज्जीवयितुं
प्रहृष्टमना इति भावः । अनेन सौलभ्यहेतुभूतकृपाशालितोक्तिः । अत एव तुङ्गं
वृषभागं वृषभाद्रिं अयन् प्राप्नुवन् अनेन सौलभ्योक्तिः । श्रियं लक्ष्मीं
हृद्यां वक्षस्स्थां प्रथयते स्वस्य श्रीनिवासत्वं प्रदर्शयतीति भावः ।
अनेन सौलभ्येऽपि परत्वाप्रहाणं दर्शितम् । पक्षे&ndash; घृणिभिः किरणैः
प्रतीतात्मा प्रख्यातस्वरूपः यः असितां नीलां मञ्जुलक्ष्माच्छायां
क्ष्मायाः भूमेः छाया मञ्जुला च सा क्ष्माच्छाया च तां, शशशब्दाभिलपनीयं
भूप्रतिबिम्बमित्यर्थः । वहति ‘लोकच्छायामयं लक्ष्म तवाङ्गे शशसन्निभम्’
इति हरिवंशोक्तेः ‘तवाङ्के’ इत्यपि पाठः । ‘भूच्छायमैच्छन्परे’
इत्यर्वाचीनोक्तेश्च । ‘छाया सूर्यप्रिया कान्तिः प्रतिबिम्बमनातपः'
इत्यमरः । अयं हरिः चन्द्रमाः
&lsquo;हरिर्यमार्काश्वाग्नीन्दुविष्ण्विन्द्रांशुशुकेषु ना’ इति रत्नमाला ।
तुङ्गं उच्चं वृषभागं वृषस्य वृषभराशेः भागं तृतीयांशमिति यावत् । तस्यैव
तत्परमोच्चस्थानत्वात् । यथोच्यते वराहमिहिराचार्येण&ndash;</p>
<p>अजवृषभमृगाङ्गनाकुळीरा झषवणिजौ च दिवाकरादितुङ्गाः ।<br>
दशशिखिमनुयुक्तिथीन्द्रियांशैस्त्रिनवकविंशतिभिश्च तेऽस्तनीचाः ॥</p>
<p>इति । अयन् सन् हृद्यां हृदयप्रियां श्रियं दीप्तिं प्रथयते दीप्तो
भवतीत्यर्थः । यद्वा- स्वलग्नजन्मनां शुभसंपदं वितनोतीत्यर्थः । ‘स्वोच्चे
प्रदीप्तः’ इति, ‘दीप्तिः पूर्णं विधत्ते शुभम्’ इति च माधवीयोक्तेः ॥</p>
<p>यथावा&ndash;</p>
<h2 id="गरवतसशररनवरत-हदयहत-सहललख--यन-स-वषचलहतधम-दवधनयक-जयत-">गौरवितासश्रीरनवरतं हृद्याहिता सुहृल्लेखा । येन स वृषाचलाहितधामा देवाधिनायको जयति ॥</h2>
<p>अत्र प्रकृताप्रकृतयोर्भगवन्मघवतोश्श्लेषः । तथाहि— येन भगवता हृदयं
लिखतीति हृल्लेखा शोभना हृल्लेखा सुहृल्लेखा अतिमात्रहृदयंगमेत्यर्थः ।
‘हृदयस्य हृलेख’ इत्यादिना हृदयशब्दस्य हृदादेशः । ‘हृदयग्राहि हृद्यं च
हृल्लेखं हृदयप्रियम्’ इति रत्नकोशः । अत एव अनवरतं हृदि वक्षसि आहिता
निहिता अत एव गौरविता सजातगौरवा । तारकादिषु गौरवशब्दस्य पाठात् ‘तद,स्य
संजातम्’ इत्यर्थे इतच् । यद्वा&ndash; गौरववती कृता,
गौरविताण्यन्ताद्गौरववच्छब्दात् निष्ठायां णाविष्ठवद्भावेन ‘विन्मतोः&rsquo; इति
मतुपो लुक् । अत एव आस दिदीपे । ‘अस दीप्तौ’ इति धातोर्लिट्प्रथमैकवचनम् ।
पक्षे&ndash; गौः अविता सश्रीः इति छेदः । येन मघवता सश्रीः सलक्ष्मीका हृद्या
हृदयप्रिया हिता पथ्या ‘हितं पथ्ये गते धृते' इति मेदिनी । सुहृदो लेखाः
देवाः यस्यां सा ‘लेखा अदितिनन्दनाः' इत्यमरः । गौः द्यौः स्वर्ग इत्यर्थः
। गौस्स्वर्गे च बलीवर्दे’ इति मेदिनी । अनवरतं अविता रक्षिता । वृषाद्रौ
अहितं न्यस्तं धाम स्थानं दिव्यमङ्गळविग्रहो वा यस्य सः
‘गृहदेहत्विट्प्रभावा धामानि' इत्यमरः । सः देवाधिनायकः भगवान् । पक्षे&ndash;
सः वृषा अचलाहितधामेति छेदः । अचलानां शैलानां अहितं धाम तेजः प्रभावो वा
यस्य सः गोत्रभिदित्यर्थः । देवानां अधिनायकः सः वृषा मघवा जयतीति ॥
यथावा&ndash;</p>
<h2 id="कषणघनभवतरणसवतयमलरसकसमधगतसतत--मकतखयससनमणय-वलसचछकतयगतदगननद--८३४-">कृष्णघनाभिवितीर्णस्वात्यमलरसैकसमधिगतसत्ताः । मुक्ताख्यास्सन्मणयो विलसच्छुक्त्यागतादृगानन्दाः ॥ ८३४ ॥</h2>
<p>अत्र प्रकृतानां ब्रह्मविदामप्रकृतानां मुक्ताफलानां च श्लेषः । तथाहि&ndash;
कृष्णेन भगवता घनं सान्द्रं यथा स्यात्तथा अभिवितीर्णः प्रदत्तः स्वस्मिन्
स्वविषये यः अत्यमलः विजातीयरसासंवलिततया स्वच्छः रसः अनुरागः
स्नेहापरपर्यायः तत्पूर्वकानुध्यानं भक्तिरिति यावत् ‘स्नेहपूर्वमनुध्यानं
भक्तिरित्यभिधीयते’ इति ह्युच्यते । तेनैव समधिगता सम्यक्प्राप्ता सत्ता
स्वरूपधारणं येषां ते रसैकसमाधगतसत्ताः &lsquo;ददामि बुद्धियोगं तं येन
मामुपयान्ति ते&rsquo; इत्युक्तप्रक्रियया भगवद्दत्तेनोक्तविधानुध्यानेनैव
स्वदेहधारणादिकं कुर्वन्त इति भावः । सन्मणयः ब्रह्मविदग्रेसराः मुक्ताः
प्रकृतिबन्धवियुक्ताः इत्याख्या येषां ते तथोक्तास्सन्तः विलसन् शुचः
शोकस्य त्यागो येषां ते विलसच्छुक्त्यागाः ‘अपहतपाप्मा' इति प्रजापतिवाक्ये
‘विशोकः’ इति श्रवणात् । तादृक् &lsquo;यतो वाचो निवर्तन्ते । अप्राप्य मनसा सह&rsquo;
इति वाङ्मनसापरिच्छेद्यतया श्रुतः आनन्दो येषां ते तादृगानन्दाः
विलसच्छुक्त्यागाश्च ते तादृगानन्दाश्चेति विशेषणोभयपदकर्मधारयः ।
शोकोपलक्षितहेयगुणदवीयांसः परिपूर्णब्रह्मानुभवानन्दं विन्दन्त इत्यर्थः ॥</p>
<p>अन्यत्र&ndash; कृष्णघनेन नीलाम्बुदेन अभिवितीर्णः यः स्वात्यमलरसः
स्वातीरविसंचारकालिकनिर्मलसलिलबिन्दुः&ndash;</p>
<p>नद्यां तत्र स्वातिगेऽर्के शुक्तिस्था वृष्टिबिन्दवः ।<br>
षड्भिर्मासैर्घनीभूता जायन्ते शुद्धमौक्तिकाः ॥</p>
<p>इत्युक्तेः । तेनैव समधिगता सत्ता स्वरूपस्थितिः येषां ते</p>
<p>तथोक्ताः । अत एव मुक्ताख्याः मुक्ताभिधानाः सन्मणयः प्रशस्तरत्नानि ।
विलसन्ती या शुक्तिः मुक्तास्फोटः तस्याः आगताः ततो जाता इत्यर्थः ।
दृगानन्दाः दृशां ईक्षितृजनलोचनानां आनन्दाः हर्षहेतवो भवन्तीति ॥</p>
<p>यथावा&ndash;</p>
<h2 id="मखयवभसहजसङगवदगरभमशरत-च-समहनत--हनत-वहङगभजङग-न-कवपयरथ-वरधमपयत--८३५-">मुख्यविभुसहजसङ्गावुदग्रभूमाश्रितौ च सुमहान्तौ । हन्त विहङ्गभुजङ्गौ न क्वाप्यर्थे विरोधमुपयातौ ॥ ८३५ ॥</h2>
<p>अत्र गरुत्मदनन्तयोः प्रस्तुतयोः विहङ्गभुजङ्गशब्दयोरप्रस्तुतयोश्च श्लेषः
। तथाहि&ndash; सुमहान्तौ विहङ्गभुजङ्गौ गरुडानन्तावित्यर्थः ।
मुख्यविभुसहजसङ्गौ मुख्ये न तु राजादिवद्गौणे विभौ स्वामिनि श्रीनिवासे
सहजः स्वाभाविकः सङ्गः शेषशेषिभावरूपस्संबन्धः ययोस्तौ तथोक्तौ । अत एव
उदग्रेण उच्छ्रितेन भूम्ना महिम्ना आश्रितौ च । यद्वा&ndash; उदग्रा श्रेयसी भूः
भूदेवी यस्यास्सा तथोक्ता या मा श्रीः तां श्रितौ &lsquo;द्वितीया श्रित&rsquo;
इत्यादिना समासः ‘विष्णुपत्नीं महीम्' इत्यादिश्रुतौ &lsquo;लक्ष्मीप्रियसखीम्’
इति भूदेव्या लक्ष्मीप्रियसखीत्वोक्तेरिह तद्वैशिष्ट्यमभिहितं श्रियः ।
यद्वा उदग्रे भूश्च मा चेत्येते भगवद्दिव्यमहिष्यौ श्रितावित्यर्थः । न
केवलमेतौ भगवतश्शेषभूतावेव अपितु तत्प्रसादनतत्परयोस्तद्दिव्यमहिष्योरपीति
भावः । क्वाप्यर्थे कैंकर्यादिरूपे कस्मिंश्चिदपि प्रयोजने विरोधं नोपयातौ
। कस्यचित् भगवन्नित्येच्छाव्यवस्थितेषु
तत्तत्कैंकर्यादिष्वन्यस्यानुष्ठानाभिसन्धेरनुदयात्
नित्यनिर्दोषभगवदाश्रयणप्रभावाच्चेति भावः ॥ पक्षे&ndash; मुख्यौ यथासंख्यं
आद्यौ विश्च भुश्च विभू इत्याकारकौ वर्णौ ययोस्तौ मुख्यविभू हश्च जश्च हजौ
वर्णौ ताभ्यां सह वर्तेते इति सहजौ च ‘वोपसर्जनस्य’ इति सहशब्दस्य सभावः ।
ङ्गेन ङकारगकारसंयोगेन सह वर्तेते इति सङ्गौ च । एतेषां त्रयाणां
विशेषणानां र्कमधारयः । मुख्यविभुसहजसङ्गौ । उदग्रभूमाश्रितौ उत् उत्कृष्टं
यथा स्यात्तथा अग्रे भवतीत्यग्रभूः अवसाने विद्यमानः यः मः मकारः
तेनाश्रितौ । यद्वा अग्रादुद्गता उदग्रा भूः पर्यवसानमित्यर्थः । तस्यां
माश्रितौ मकाराश्रितावित्यर्थः । ईदृशौ विहङ्गभुजङ्गौ विहङ्गभुजङ्गशब्दौ
क्वापि क्वचिदपि लोके वेदे वेति भावः। अर्थे अभिधेये विरोधं अन्यार्थत्वं
नोपयातौ विहङ्गभुजङ्गशब्दाभ्यां यावानर्थोऽभिधीयते
विहङ्गमभुजङ्गमशब्दाभ्याामपि तावत एवार्थस्याभिधानादिति भावः ।
अस्मिन्पक्षे सुमहान्तावित्यस्य सुमहाशब्दान्ते
विद्यमानावित्यर्थोऽप्युपस्कार्यः । सुमहाविहङ्गः सुमहाभुजङ्गः इति
शब्दावित्यर्थो निष्पद्यते । विहायसि गच्छतीति विग्रहे ‘गमेस्सुपि वाच्यः’
इति खचि ‘विहायसो विह इति वाच्यम्’ इति विहादेशे ‘खच्च डिद्वा वाच्यः’ इति
खचो वैकल्पिके डित्त्वे डित्त्वसामर्थ्याट्टिलोपे ‘अरुर्द्विषत्’ इति
मुमागमे विहङ्गः विहङ्गमः इति रूपद्वयमभिन्नार्थकम् । एवं भुजैर्गच्छतीति
विग्रहे गमेः खचो वैकल्पिके डित्त्वे टिलोपे मुमागमे च भुजङ्गः भुजङ्गम इति
रूपद्वयं च ॥</p>
<p>यथावा&ndash;</p>
<h2 id="समनधकरणयदततरपदत-गतन-नन-वषण--महतसतवय-समस-सतयकरऽसतमत-तनततवम--८३६-">सामानाधिकरण्यादुत्तरपदतां गतेन ननु विष्णो । महतस्त्वया समासे सत्याकारेऽस्तमेति तान्तत्वम् ॥ ८३६ ॥</h2>
<p>अत्र महनीयस्य ब्रह्मविदो महच्छब्दस्वरूपस्य च प्रकृताप्रकृतयोः श्लेषः ।
तथाहि&ndash; ननु विष्णो! उत्तरं सर्वोत्तमं पदं &lsquo;तद्विष्णोः’ इति श्रुतं स्थानं
यस्य स उत्तरपदः तस्य भावः तत्ता तां गतेन परमपदे निवसतेत्यर्थः । त्वया
सामानाधिकरण्यात् एकाधिकरणकत्वात्, ल्यब्लोपे कर्मणि पञ्चमी । एकाधिकरण्यं
प्राप्येत्यर्थः । समासे सम्यगवस्थाने सति संपूर्वकादासेर्घञ् । महतः
महनीयस्य कस्यचिद्ब्रह्मविदः सत्याकारे सत्यः अनारोपितः स्वाभाविक इत्यर्थः
। स चासावाकारः अपहतपाप्मत्वादिरूपः तस्मिन् सति प्रादुर्भवतीति यावत् ।
तान्तत्वं अशनायापिपासादिग्लानिः अस्तं अदर्शनं एति प्राप्नोति ।
तदतीतत्वश्रवणात्तस्य । त्वदनुग्रहेण परमे व्योम्नि त्वया सह वसतः
प्रादुर्भूतगुणाष्टकस्य चेतनस्याशनायादिग्लानिर्न कदाऽप्युन्मिषेदिति भावः
। अन्यत्र हे&ndash; विष्णो! इति विष्णुशब्दस्यैव संबोधनम् । सामानाधिकरण्यात्
प्रवृत्तिनिमित्तभेदेनैकार्थवृत्तित्वरूपात् । यदाहुः—
भिन्नप्रवृत्तिनिमित्तानां शब्दानामेकस्मिन्नर्थे वृत्तिस्सामानाधिकरण्यम्’
इति । उत्तरपदतां समासचरमावयवतां समानाधिकरणोत्तरपदतामित्यर्थः । गतेन
प्राप्तेन त्वया विष्णुशब्देन समासे सति महतः महच्छब्दस्य
अलोऽन्त्यपरिभाषया अन्त्यस्य तकारस्येत्यर्थः । आकारे आत्वे सति भवति
सतीत्यर्थः । सत्याकारे इत्यत्र सति आकारे इति छेदः । तान्तत्वं
तकारान्तत्वं अस्तमेति न दृश्यते । आकारादेशेनापहृतत्वात् महाविष्णुरित्येव
निष्पद्यते रूपं न तु महद्विष्णुरिति भावः । अत्र ‘आन्महतस्समानाधिकरण’ इति
सूत्रार्थोऽनुसन्धेयः ॥ यथावा&ndash;</p>
<h2 id="तव-वदतवन-सदसबदध-वषण-महरषवहतगणम--तवय-सपरतययलपदवसरजनय-ह-भवत-दरस--८३७-">त्वां विदितवान् सदासंबुद्धौ विष्णो महर्षिविहितगुणम् । त्वयि सुप्रत्ययलोपाद्विसर्जनीयो हि भवति दूरेसः ॥ ८३७ ॥</h2>
<p>अत्र भगवतो विष्णोः विष्णुशब्दस्य च श्लेषः । तथाहि&ndash; हे विष्णो!
महांश्चासौ ऋषिर्वेदः पराशरादिर्मुनिश्च &lsquo;ऋषिर्वेदे वसिष्ठादौ दीधितौ च
पुमानयम्&rsquo; इति मेदिनी । तेन विहिताः अनुशिष्टाः गुणाः
सर्वकारणत्वसर्वज्ञत्वसर्वोत्तमत्वादयो यस्य तं तथोक्तम्। “स कारणं
करणाधिपाधिपः । यस्सर्वज्ञस्सर्ववित् । विष्णुः परमः,</p>
<p>विष्णोस्सकाशादुद्भूतं जगत्तत्रैव च स्थितम् ।<br>
तेजोबलैश्वर्यमहावबोधसुवीर्यशक्त्यादिगुणैकराशिः ।<br>
परः पराणां सकला न यत्र क्लेशादयस्सन्ति परावरेशे ॥<br>
समस्तकल्याणगुणात्मकोऽसौ&hellip;&hellip;&hellip;&hellip;&hellip;&hellip;&hellip; &hellip;&hellip;॥&rdquo;</p>
<p>इत्यादिश्रुतिस्मृतिप्रख्यापितकल्याणगुणमित्यर्थः । सदा बुद्धौ मनसि
विदितवान् ज्ञातवान् आसं सद्भावभागभवम् । ‘अस्ति ब्रह्मेति चेद्वेद
सन्तमेनं ततो विदुः&rsquo; इति श्रुतेः । अनेवंभूतस्तु असत्त्वाद्दूरतस्त्याज्य
इत्याह&ndash; त्वयीति । दूरेस इत्यत्र दूरे अस इति छेदः । स न भवतीत्यसः
अतथाविधः उक्तविधं त्वामविदितवानित्यर्थः । अत एव त्वयि विषये सुप्रत्ययस्य
शोभनस्य ज्ञानस्य महाविश्वासस्य वा लोपात् दूरे विसर्जनीयः त्याज्यो भवति ।
हीति प्रसिद्धौ । ईदृशस्सतां बहिष्कार्य एवेति प्रसिद्धमेवेति भावः ।
अन्यत्र&ndash; हे विष्णो! विष्णुशब्द! त्वां, अस्मिन्पक्षे सदा संबुद्धौ इति
छेदः । संबुद्धौ ‘एकवचनं संबुद्धिः‌’ इति संकेतिते संबोधनप्रथमैकवचने परत
इति शेषः । महर्षिणा पाणिनिना विहितः गुणः यस्य तं &lsquo;ह्रस्वस्य गुणः’ इति
सूत्रेण संबुद्धौ परतो गुणविधानादिति भावः । सदा विदितवान् आसम् । त्वयि
विष्णो इत्यत्रेति भावः । सुप्रत्ययस्य सु इत्याकारकप्रत्ययस्य लोपात् &lsquo;एङ्
ह्रस्वात्सम्बुद्धेः&rsquo; इति सूत्रेण संबुद्धिहलो लोपादित्यर्थः । सः
सुप्प्रत्ययसकारस्य स इति षष्ठ्येकवचनम् । विसर्जनीयः &lsquo;ससजुषोरुः&rsquo; इति
रुत्वानन्तरभावी ‘खरवसानयोर्विसर्जनीयः&rsquo; इति विहितो विसर्गः दूरे भवति हि ।
परमस्थानिनस्सकारस्यैव लोपे कानाम तत्स्थानिकरुत्वावलम्बिनी विसर्गकथेति
भावः ॥</p>
<p>यथावा&ndash;</p>
<h2 id="इह-वषवगदवऽञचतपरऽदरमगरय-शरत-महदशम--अपरतययऽप-धतसतदगशचय-समनततदशय--८३८-">इह विष्वग्देवोऽञ्चतिपरोऽद्रिमग्र्यं श्रितो महादेशम् । अप्रत्ययोऽपि धातुस्तदगश्चायं समन्ततोदृश्यः ॥ ८३८ ॥</h2>
<p>अत्र श्रीनिवासस्य प्रकृतस्य विष्वग्देवशब्दयोरप्रकृतयोश्च श्लेषः ।
तथाहि&ndash; परो देवः वासुदेवः धातुः ब्रह्मणः अप्रत्ययोपि अनधीनोपि ।</p>
<p>प्रत्ययः प्रथितत्वेSपि सनादिज्ञानयोरपि ।<br>
आचारे शपथे रन्ध्रे विश्वासाधीनहेतुषु ॥</p>
<p>इति मेदिनी । ब्रह्मणा ध्यातुमशक्योपीत्यर्थः । धातुरप्यप्रत्यय इति वा
योजना । अग्र्यं श्रेष्ठं अद्रिं शेषाचलं तस्यैव प्रकृतत्वात् &lsquo;एष शेषाचलो
नाम गिरीणामुत्तमो गिरिः&rsquo; इत्युक्तेश्च । महादेशं पूज्यप्रदेशं शेषाचलं नाम
दिव्यदेशमित्यर्थः । श्रितस्सन् इह अस्मिन्नद्रौ विष्वक् समन्ततः अञ्चति
संचरति विहरतीति यावत् । तत् तस्मात् भगवद्विहरणाद्धेतोः अयं
भगवद्विहारस्थानभूतः अगश्च गिरिरपि समन्ततः परितः दृश्यः द्रष्टव्यः,
जनैरिति शेषः । न केवलं भगवानेव दर्शनीयः अपितु सर्वतोपि
भगवत्संचरणात्पावनतमोऽयं गिरिरपि सर्वेस्सर्वतो दर्शनीय एवेत्यर्थः ॥</p>
<p>पक्षे&ndash; विष्वक् विष्वगित्याकारकः देवः देव इत्याकारकश्च शब्दः अञ्चतिः
अञ्चुधातुः परो यस्य सः अञ्चतिपरस्सन् । अञ्चतीति श्तिपा निर्देशः ।
अग्र्यं अग्रे टिस्थाने भवं अद्रिं अद्रीत्याकारकं महान्तं
अनेकाल्त्वाद्बृहन्तं आदेशं श्रित प्राप्तः भवति । ननु अञ्चतिपरो विष्वक्
देवश्च यद्यद्यादेशं प्राप्नुयात्तर्हि विष्वगञ्चनं देवाञ्चनमित्यत्रापि
विष्वग्देवयोरद्र्यादेशस्स्यादित्यत आह&ndash; अप्रत्ययोपि धातुरिति ।
अस्मिन्पक्षे इहेत्येतदत्रान्वेति । इह अञ्चतिपर इत्यत्र विद्यमानः धातुरपि
अञ्चुधातुश्च अप्रत्ययः अविद्यमानः प्रत्ययो यस्मादित्यप्रत्ययः क्विबन्त
इत्यर्थः । क्विपस्सर्वस्यापि लोपादविद्यमानत्वम् । यद्वा अविद्यमानः
प्रत्ययः अप्रत्यय इति तत्पुरुष एव । तस्य धातुविशेषणत्वेन तदन्तलाभः
अविद्यमानप्रत्ययान्तः क्विबन्त इत्यर्थः। अन्यथा
विष्वगञ्चनमित्यादाविवाद्र्यादेशानापत्तेरिति भावः । तत् तस्मात्
विष्वग्देवयोष्टिस्थाने अद्र्यादेशाद्धेतोः समन्ततः सम्यगन्ते विद्यमानः
अयं प्रकृते विष्वक्छब्दे देवशब्दे च स्थितः अग इत्यत्र अक् अः इति छेदः ।
‘झलां जशोऽन्ते&rsquo; इति ककारस्य जश्त्वेन गकारः यथासंख्यं विष्वक्छब्दस्थः अक्
इत्याकारकवर्णसमुदायः अश्च देवशब्दस्थः अकारश्चेत्यर्थः । अदृश्य इति छेदः
। अद्यादेशेनापहृतत्वान्न दृश्यत इत्यर्थः । अत्र &lsquo;विष्वग्देवयोश्च
टेरद्र्यञ्चतावप्रत्यये’ इति सूत्रार्थ
उपपादितप्रकारेणानुसन्धेयशब्दविद्यानिष्णातैरित्यलम् । यद्वा&ndash; समं ततः
अदृश्य इति त्रिधा छेदः । ततः अद्र्यादेशादनन्तरं तत् तस्मात्
अद्र्यादेशादेव हेतोः अयं प्रकृतविष्वग्देवशब्दयोर्विद्यमानः अक् अश्च उक्त
एवार्थः। समं तुल्यं यथा स्यात्तथा अदृश्यः ।
द्वयोरप्यनयोश्शब्दयोष्टेरद्र्यादेशेन अकः अस्य
चापहाराददर्शनमनयोस्तुल्यमेवेति भावः । अथवा तत् उक्तादेव हेतोः ततः
सार्वविभक्तिकस्सप्तम्यास्तसिः । तयोः विष्वग्देवशब्दयोरित्यर्थः । अयं
बुद्धिस्थः अक् अश्च समं तुल्यं अदृश्य इति ॥</p>
<p>यथावा&ndash;</p>
<h2 id="लकषमयससखय-पतयरयकत-परथतघतगणभव--इदमप-यकत-वदम-यदभवतपरतययसय-नभव--८३९-">लक्ष्म्यास्सख्युः पत्युर्युक्तं प्रथतेघितागुणाभावः । इदमपि युक्तं विद्मो यद्भविताप्रत्ययस्य नाभावः ॥ ८३९ ॥</h2>
<p>अत्र प्रस्तुतस्य भगवतः अप्रस्तुतानां लक्ष्मीसखिपतिशब्दानां च श्लेषः ।
तथाहि&ndash; लक्ष्म्याः सख्युः सुहृद्भूतस्य अनेनानुरागपरिपूर्णता द्योतिता ।
पत्युः भर्तुः श्रीनिवासस्य अयं च श्रीपतित्वेन निर्देशः अनुपदविवक्षिताया
उभयलिङ्गतायास्तदेकाश्रयत्वं व्यञ्जयितुम् । अत एव हि
‘श्रियःपतिर्निखिलहेयप्रत्यनीककल्याणैकतानः&rsquo; इत्यभाषि भगवद्भाष्यकारैः।
अघमस्यास्तीत्यघी तस्य भावः अघिता । सा चासौ गुणश्व आघितागुणः, तस्याभावः
प्रथते प्रसिद्ध्यतीति युक्तम् । &lsquo;स एष सर्वेभ्यः पाप्मभ्य उदितः । एष
सर्वभूतान्तरात्माऽपहतपाप्मा दिव्यो देव एका नारायणः&rsquo; इत्यादिश्रवणात् ।
प्रत्ययस्य ज्ञानस्य उपलक्षणमिदं शक्तिबलैश्वर्यादीनामपि । न अभावः इति
छेदः । अभावः न भविता सत्तैव भवितेति यत्, नञ्द्वयेन संभाव्यभावनिषेधो
व्यावर्तितः । इदमपि युक्तं विद्म. &lsquo;पराऽस्य शक्तिर्विविधैव श्रूयते
स्वाभाविकी ज्ञानबलक्रिया च&rsquo; इत्यादिश्रुतेः।
ज्ञानोपलक्षितकल्याणयुणवैधुर्यमस्य न कदाऽपि भवेदिति भावः । आभ्यां
पूर्वोत्तरार्थाभ्यां ‘अपहतपाप्मा विजरो विमृत्युर्विशोको
विजिघत्सोऽपिपासः' इति श्रुता अखिलहेयप्रत्यनीकता ‘सत्यकामस्सत्यसंकल्पः'
इति श्रुता अनन्तकल्याणगुणाकरता च क्रमेण दर्शिता ॥</p>
<p>अन्यत्र&ndash; लक्ष्म्याः लक्ष्मीशब्दस्य । अर्थगतस्य स्त्रीत्वस्य शब्दे
आरोपः । सख्युः सखिशब्दस्य पत्युः पतिशब्दस्य च । घितागुणाभावः घिता
घिसंज्ञकत्वम् । तेन यो गुणः ‘घेर्ङिति’ इति विहितो गुणः तस्य अभावः प्रथत
इति युक्तम् । लक्ष्मीशब्दस्य नदीसंज्ञकदीर्घेवर्णान्तत्वेन ‘शेषो घ्यसखि’
इत्यनदीसंज्ञकह्रस्वेवर्णोवर्णान्तत्वनिबन्धनघिसंज्ञायास्तत्राप्रवृत्तेः ।
तत्रैव घिसंज्ञाविधायके सूत्रे असखीति सखिशब्दस्य पर्युदस्तत्वा ।
सखिशब्दस्य ‘पतिस्समास एव' इति समास एव पतिशब्दस्य घिसंज्ञाया
नियमितत्वेनासमस्तपतिशब्दस्य च तदभावात् घिसंज्ञाप्रयुक्तगुणाभावः प्रसिद्ध
इति युक्तम् । भविताप्रत्ययस्येत्यत्र भविता आप्रत्ययस्येति छेदः ।
आप्रत्ययस्य आङ्संज्ञस्य टाप्रत्ययस्य नाभावः &lsquo;आङो नास्त्रियाम्&rsquo; इति
विहितस्य नादेशस्याभावः भवितेति यत् इदमपि युक्तं विद्मः।
लक्ष्मी-सखि-पतिशब्दानामुक्तरीत्या घिसंज्ञाया एवाभावान्न तत्कार्यनाभाव
इति भावः । यद्वा अपिशब्दो गर्हायां, अपीदं युक्तं विद्म इति योजना ।
अस्मिन् पक्षे&ndash;आप्रत्ययस्य आङः नाभावः नात्वं भवितेति यत् तत् युक्तं
विद्मः किं? तेषां शब्दानां घिसंज्ञाया एवाभावेन आङो नादेशो भवितेति न
युक्तं विद्म इत्यर्थः ॥ यथावा&ndash;</p>
<h2 id="तवदभगनससवमन-वशवजननसतथऽऽतमननशच--भत-हतरथसखनपरथतऽथतम-परकतय-च--८४०-">त्वद्भोगीनस्स्वामिन् विश्वजनीनस्तथाऽऽत्मनीनश्च । भाति हितार्थसुखेनप्रथितोऽथात्मा प्रकृत्या च ॥ ८४० ॥</h2>
<p>अत्र भगवदुपासकस्य प्रकृतस्य त्वद्भोगीनादिशब्दस्याप्रकृतस्य च श्लेषः ।
तथाहि हे स्वामिन्! त्वद्भोगीनः तवैव भोगाय हितः न तु स्वस्य,
त्वद्भोगसंपादनैकतानः त्वच्छेषतैकरस इति यावत् । ‘परगतातिशयाधानेच्छया
उपादेयत्वमेव यस्य स्वरूपं स शेषः' इति हि शेषलक्षणम् । अत एव विश्वजनीनः
सर्वजनाय हितः आत्मनीनः आत्मने हितश्च स्वपरहिताचरणैकवृत्तिरित्यर्थः ।
उक्तं च&ndash; &lsquo;स्वपरहितपरं देशिकम्&rsquo; इति । ईदृशः आत्मा चेतनः हितार्थसुखेन
हितं भगवत्प्राप्त्युपायः अर्थः परमपुरुषार्थः हितार्थशब्दौ तद्ज्ञानपरौ ।
इदं तत्त्वज्ञानस्याप्युपलक्षकम् । ताभ्यां यत्सुखं आनन्द: तेन प्रथितस्सन्
भाति । अथ शरीरावसाने प्रकृत्या च आविर्भूतगुणाष्टकादिविशिष्टत्वरूपेण
स्वस्वभावेन च भातीत्यनुषज्यते दीप्यते । त्वच्छेषतैकरसो विश्वजनाय
स्वच्छात्रभूतायात्मने च
हितकृच्चेतनस्तत्त्वहितपुरुषार्थज्ञानप्रयुक्तानन्दवत्तयेह
प्रतीतश्शरीरावसाने चाविर्भूतस्वाभाविकापहतपाप्मत्वादिब्राह्मगुणो
नित्यासंकुचितज्ञानतया प्रकाशते मुक्तो भवतीति भावः ॥</p>
<p>अन्यत्र&ndash; त्वद्भोगीन इति शब्दः विश्वजनीन इति शब्दः आत्मनीन इति शब्दश्च
हितार्थसुखेनप्रथित इति समस्तं पदम् । हितार्थे हितरूपेऽर्थे ‘तस्मै हितम्'
इति सूत्रेण विहिते शोभनश्चासौ खश्व सुखः ‘आत्मन्विश्वजनभोगोत्तरपदात्खः'
इति विहितो यः खप्रत्ययः तस्य यः ईनः &lsquo;आयनेयीनीयियः&rsquo; इत्यादिना विहित
ईनादेशः तेन प्रथितस्सन् भातीति प्रत्येकं त्वद्भोगीन इत्यादिभिस्संबध्यते
। त्वद्भोगीनादिशब्दत्रयस्योक्तप्रक्रियानिष्पन्नत्वात्तथोक्तिः ।
अथात्मनीनशब्दे विशेषं च दर्शयति&ndash; अथेत्यादिना । अथेति विशेषद्योतकम् ।
आत्मा आत्मशब्दः प्रकृत्या च भाति ‘आत्माध्वानौ खे’ इति सूत्रविहितं
प्रकृतिभावमापन्नः प्रकाशते । यथावस्थितस्वरूप एव भवति, न तु ‘नस्तद्धिते’
इति टिलोपं प्राप्नोति । खप्रत्ययश्शब्दत्रयेऽप्यविशिष्ट एव, आत्मशब्दे तु
प्रकृतिभावो विशेष इति भावः ॥</p>
<p>यथावा&ndash;</p>
<h2 id="सकत-भजत-दधत-सपषट-हतत-फणशगरभवन--सवजस-परशतऽसमनननमगमतवशषभगभवत--८४१-">सक्तो भजति दधाति स्पष्टं हिततां फणीशगिरिभवनः । स्वौजसि परेशताऽस्मिन्ननुमागमतोविशेषभाग्भवति ॥ ८४१ ॥</h2>
<p>अत्र प्रस्तुतस्य भगवतः अप्रस्तुतस्य धाञ्धातोः भजधातोश्च श्लेषः ।
तथाहि&ndash; फणीशगिरिः भवनं यस्य सः श्रीनिवासः भजति भक्ते जने सक्तः
प्रीतिमान् ‘प्रियो हि ज्ञानिनोऽत्यर्थमहं स च मम प्रियः’ इति गानात् । अत
एव हिततां तस्मै भक्तिमते उपायोपेयभावेन हितकारितां दधाति बिभर्ति स्पष्टं
नात्र विशयलेशोऽपीति भावः । स्वौजसि स्वा ओजसीतिच्छेदः ओजसि ‘परं
ज्योतिरुपसंपद्य’ इति श्रुते दिव्यतेजोरूपे । यद्वा स्वा औजसीतिच्छेदः । आ
समन्तात् ओजः प्रकाशो यस्य तस्मिन् सर्वव्यापिनिरतिशयतेजसि अस्मिन्
परब्रह्माणि श्रीनिवासे विद्यमाना । स्वा स्वतस्सिद्धा परश्चासावीशश्च
परेशः तस्य भावः परेशता पारमैश्वर्यं &lsquo;ईशस्सर्वस्य जगतः, एष सर्वेश्वरः’
इत्यादिश्रुतेः । ननु मागमत इतिच्छेदः । मायाः श्रियः आगमतः संबन्धात्
विशेषभाग्भवति ननु । भगवतश्श्रीनिवासस्य स्वाभाविकमैश्वर्यं परिमळादिव
हेमारविन्दं श्रीसंबन्धादाम्रेडितवैभवं भवत्येवेत्यर्थः । ननुरवधारणे ।
उत्तरार्धेन परत्वं पूर्वार्धेन सौलभ्यं च दर्शितम् । यद्वा
उत्तरार्धस्यैवमर्थः&ndash; स्वं ओजः यस्य तस्मिन् स्वौजसि स्वप्रकाशस्वरूपे
अस्मिन् श्रीनिवासे विद्यमाना ईशता ऐश्वर्यम् । अनुमागमत इति समस्तं पदम् ।
अनुमा अनुमानं स्मृतिः आगमः श्रुतिः तयोः अनुमागमतः &lsquo;आद्यादिभ्यः&rsquo; इति
सार्वविभक्तिकस्तसिः । परा दूरा ‘यतो वाचो निवर्तन्ते&rsquo; इत्यादिश्रुतेः
तदविषय इत्यर्थः । ‘परं दूरान्यमुख्येषु परोऽरिपरमात्मनोः’ इति वैजयन्ती ।
यद्वा&ndash; अनुमागमतः श्रुतिस्मृतिभ्यां उक्तेत्यध्याहारः परेशता पारमैश्वर्यं
अविशेषभागितिच्छेदः । अविः शैलः ‘अवयश्शैलमेषार्काः' इत्यमरः । स चासौ
शेषश्च अविशेषः शैलाकारभाक् शेषः शेषाद्रिरित्यर्थः । तं भजतीति तथोक्ता
भवति । परस्मिन् ब्रह्मणि विद्यमानं पारमैश्वर्यं सर्वमपि शेषाद्रावेव
चकास्ति तस्यात्राविर्भावादिति भावः । अस्मिन् पक्षे उत्तरार्धेनैव क्रमेण
परत्वसौलभ्योक्तिः । यद्वा&ndash; स्वौजसि स्वमहिमप्रतिष्ठिते ‘ओजो बले प्रभावे
च' इत्यमरः । भूमविद्यायां ‘सभगवः कस्मिन् प्रतिष्ठितः’ इति प्रश्ने ‘स्वे
महिम्नि ’ इत्युत्तरश्रवणात्&ndash;</p>
<p>रुद्रं समाश्रिता देवा रुद्रो ब्रह्माणमाश्रितः ।<br>
ब्रह्मा मामाश्रितो राजन्नाहं कं चिदुपाश्रितः ॥<br>
ममाश्रयो न कश्चित्तु सर्वेषामाश्रयो ह्यहम् ॥</p>
<p>इति स्मृतेश्च । अस्मिन् भगवति अनुमागमतः श्रुतिस्मृतिभ्यां
प्रतिपादितेत्यर्थः । परेशता उक्तोर्थः । शेषाः दासभूताश्चेतनाः तान्
भजतीति शेषभाक् विशिष्य शेषभाक् विशेषभाक् सा न भवतीत्यविशेषभाक् भवति ।
परस्मिन् ब्रह्मणि तस्मिन् श्रुतिस्मृतिभ्यामुद्घोषितं सर्वशेषित्वं
तच्छेषभूतेषु ब्रह्मरुद्रादिषु नित्यसिद्धेष्वनन्तगरुडादिषु वा न संभवतीति
भावः । यद्वा न नु मा आगमतः इतिच्छेदः। परा श्रेष्ठा ईशता ऐश्वर्यं
यस्यास्सा परेशता । मा श्रीः । स्वौजसि उक्तोऽर्थः । अस्मिन् भगवति आगमतः
पञ्चरात्रागमोक्तरीत्या नित्यसंबन्धाद्वा विशेषभाक् भेदभाक् न भवति नु
किंतु तादात्म्यापन्नैव भवतीति भावः । &lsquo;विशेषोऽवयवे व्यक्तौ
तिलकेऽत्यन्तभेदके&rsquo; इति रत्नमाला । नन्वित्येकमेव पदं वा ।
अविशेषभाग्भवतीत्येवच्छेदः । तादात्म्यापन्नैव भवतीत्यर्थः॥</p>
<p>अन्योन्येनाविनाभावादन्योन्येन समन्वयात् ।<br>
तादात्म्यं विद्धि संबन्धं मम नाथस्य चोभयोः ।</p>
<p>इति लक्ष्मीतन्त्रोक्तेः,</p>
<p>तदन्तर्भावात्त्वां न पृथगभिधत्ते श्रुतिरपि ।</p>
<p>इत्यभियुक्तोक्तेश्च । अथवा&ndash; परेशता मा स्वौजसि । अस्मिन् उक्त एवार्थः ।
आगमतः &lsquo;ह्रीश्च ते लक्ष्मीश्च पत्न्यौ, सुमज्जानये&rsquo;।
इत्यादिश्रुत्युक्तरीत्या विशेषभाक् विशेषो विशेषणत्वं व्यावर्तकत्वं,
विपूर्वकात् शिषेर्भावे घञ् । तं भजतीति तथोक्ता भवति ननु ।
स्वरूपनिरूपकतया भगवति विशेषणत्वमुपेयुषी जगत्कारणत्वेन
शङ्कितेभ्यश्चतुराननादिभ्यस्तस्य व्यावृत्तिं संपादयतीति भावः । यद्वा&ndash;
स्वौजसि अस्मिन् सति परेषां चतुर्मुखादीनां ईशता आगमतः शास्त्रात्
विशेषभाक् उत्कर्षभाक् मा भवति ननु । जागरूके भगवतः पारमैश्वर्ये
अन्येषामैश्वर्यं शास्त्रदृष्ट्या कथमुत्कर्षमाप्नुयादिति भावः । माशब्दो
निषेधार्थकः । ‘माऽव्ययं प्रतिषेधे स्यात्, मा निषेधेऽव्ययं मतम्' इति
रत्नमालाविश्वौ ॥ धातुपक्षे&ndash; फणीशगिरि पतञ्जलिवाचि महाभाष्ये भवनः सत्तां
लभमानः भवतेर्नन्द्यादित्वात्कर्तरि ल्युः, बाहुलकाल्लुड्वा कर्तरि ।
व्याकरणे पठित इति यावत् । दधातिस्पष्टमित्यत्र दधातिरिति छेदः । &lsquo;शर्परे
खरि वा विसर्गलोपः&rsquo; इति पाक्षिको विसर्गलोपः । दधातिः धाञ्धातुः श्तिपा
निर्देशोऽयम् । क्तेन क्तप्रत्ययेन सह वर्तत इति सक्तस्सन् स्पष्टं हिततां
हितं इति रूपं भजति प्राप्नोति । धाञः क्तप्रत्यये ‘दधातेर्हि:’ इति
ह्यादेशविधानादिति भावः । अस्मिन् धाञ्धातावेव शता लटो विहितश्शत्रादेशः
स्वौजसि सुश्च औश्च जश्चत्येतेषां समाहारः स्वौजस् तस्मिन् परे परतो
विद्यमाने सति । न नुमागमत इति छेदः । नुमागमतः ‘उगिदचां
सर्वनामस्थानेऽधातोः' इति विहितान्नुमागमात् विशेषभाक् नकारसाहित्येन
वैलक्षण्यभाक् न भवति । ‘नाभ्यस्ताच्छतुः' इति तस्य नुम्निषेधादिति भावः ।
यद्वा&ndash; फणीशगिरिभवेति संबुद्ध्यन्तं पदम् । न इति पृथक्पदम् । फणीशगिरि
पातञ्जलभाष्ये विषये जात! ‘गोषु प्रसूत' इत्यादौ गा एवानुभवितुं जातेतिवत्
महाभाष्यमेवाध्येतुं प्रसूतेति कंचिच्छात्रं प्रति
केनचिच्छाब्दिकेनाचार्येण कृतं संबोधनम् । भजति भजच्छब्दे सक्तः संबद्धः
शता शत्रादेशः स्वौजसि परे सति नः नुमागमसंबन्धिनकारस्य हिततां अनुकूलतां
दधाति धत्ते ‘उगिदचाम्' इत्यादिना नुमागमविधानादिति भावः । उत्तरार्धे&ndash; न
नुम् आगमत इति पदत्रयम् । अस्मिन् पूर्वोक्ते शतरि नुम् नुमागमः आगमतः आ
इत्याकारकवर्णस्य आगमतः गमतो वा । यथासंभवं सुप्रत्यये परे &lsquo;अत्वसन्तस्य
चाधातोः&rsquo; इति विहितदीर्घसंबन्धादित्यर्थः । विशेषभाक् वैलक्षण्यभाक् न भवति
। शत्रन्तस्य अदन्ततया अत्वन्तत्वाभावादुक्तदीर्घाप्राप्तेरिति भावः । अत
एव हि भवन्नित्यत्र ‘शत्रन्तस्य तु अत्वन्तत्वाभावान्न दीर्घः' इति
कौमुदीग्रन्थः । यद्वा&ndash; न नु मागमत इति छेदः। अस्मिन् प्रकृते भजच्छब्दे
विद्यमानः शतेत्यनुषज्यते । शता शतृप्रत्ययः मागमतः मुगागमसंबन्धिमकारागमतः
विशेषभाक् न भवति नु । शानचि विहितस्य ‘आने मुक्’ इति मुगागमस्य
शतर्यप्रसक्तेस्तत्प्रयुक्तं वैलक्षण्यं न भजतीत्यर्थः । नन्वित्यवच्छेदे
वा । मागमतः विशेषभाक् भवति ननु । नन्विति प्रश्ने वा । न भवत्येवेति भावः
। इतोऽपि प्राथमिकी व्याख्यैव स्वारसिकीति सावधानैरिदमनुसन्धेयम् ॥</p>
<p>यथावा&ndash;</p>
<h2 id="हनततऽनपसरग-क-भवत-परतययऽथ-सखदशच--जगरतयधप-तसमननतरतशचपसरग-इत-कससयत--८४२-">हन्तातोऽनुपसर्गे को भवति प्रत्ययोऽथ सुखदश्च । जाग्रत्यधिपे तस्मिन्नत्रातश्चोपसर्ग इति कस्स्यात् ॥ ८४२ ॥</h2>
<p>अत्र प्रकृतस्य भगवतः अप्रकृतस्य वक्ष्यमाणसूत्रद्वयस्य च श्लेष । हन्तेति
वक्षमाणार्थपर्यालोचनजमितहर्षे । वाक्यारम्भे वा । अनुपसर्गे
जगतामुपद्रवनिवर्तने विषये इति यावत् । &lsquo;उपसर्ग उपद्रवे । प्रादौ च रोगभेदे
च&rsquo; इति हेमचन्द्रः । प्रत्ययः हेतुः &lsquo;प्रत्ययोऽधीनशपथज्ञानविश्वासहेतुषु&rsquo;
इत्यमरः । सुखदश्च संपत्प्रयुक्तसौख्यदायकश्च । अतः अकारवाच्याद्भगवतः,
प्रस्तुतादस्माद्वा को भविता जगतां विपदपाकरणे सुखवितरणे च भगवतोऽस्मादन्यः
को हेतुर्भवेदित्यर्थः । तस्मिन् अधिपे ‘एष भूताधिपतिरेष भूतपालः' इति
श्रुते सर्वजगन्नेतरि सर्वजगदवितरि भगवति जाग्रति सति उपसर्गे विपदि
अत्रातः अरक्षित इति च कः स्यात् सति भगवति रक्षितरि अपिनाम कश्चिदरक्षित
इति च विद्येतेति भावः । अत्र&ndash;</p>
<p>न संपदां समाहारे विपदां विनिवर्तने ।<br>
समर्थो दृश्यते कश्चित्तं विना पुरुषोत्तमम् ॥</p>
<p>इत्यादिप्रमाणार्थोऽनुसंहितः ॥</p>
<p>पक्षे&ndash; &lsquo;आतोऽनुपसर्गे कः, आतश्चोपसर्गे’ इति सूत्रद्वयार्थस्सोदाहरणो
द्रष्टव्यः । तथाहि&ndash; आतः आकारान्ताद्धातोः अनुपसर्गे अनुपसर्गादिति
पञ्चम्यन्ततया विपरिणामः कर्मणीत्यनुवर्तते । कर्मण्युपपदे कः प्रत्ययः
भवतीति सूत्रार्थः। उदाहरणमाह&ndash; अथेति । अथ सुखदश्च भवति । सुखं ददातीति
सुखद इति सुखशब्दे कर्मण्युपपदे अनुपसृष्टाद्दाधातोः कप्रत्ययेन
निष्पन्नत्वात्तस्येति भावः । किंच तस्मिन् प्रसिद्धे अत्र अस्मिन्
बुद्धिस्थे जाग्रति प्रकाशमाने अधिपे अधिपशब्दे ‘आतश्चोपसर्गे’ इति
कस्स्यात् । आतः आकारान्ताद्धातोः उपसर्गे अधीत्याकारकोपसर्गे उपपदे
कप्रत्ययस्स्यादिति तदर्थः । अत्र पद्ये ‘आतोऽनुपसर्गे कः, आतश्चोपसर्गे&rsquo;
इति सूत्रानुपूर्व्येव घटितेति ध्येयम् ॥</p>
<p>यथावा&ndash;</p>
<h2 id="एष-तवचचरणलहशशषमहधरगणततर-भत--कनसय-गणनषदधशरनथ-कत-शरत-दषट-">एष त्वच्चरणलिहश्शेषमहीध्रोगुणोत्तरो भाति । केनास्य गुणनिषिद्धिश्रीनाथ कृता श्रुता दृष्टा ॥</h2>
<p>अत्र भगवच्चरणलिहस्य शेषमहीध्रस्य प्रकृतस्य तद्वाचकशब्दयोरप्रकृतयोश्च
श्लेषः। तथाहि&ndash; हे श्रीनाथ! एषः शेषमहीध्रः त्वच्चरणौ लेढीति त्वच्चरणलिहः
त्वत्पादपद्मस्पर्शीति यावत् । अत एव गुणैः पावनत्वरम्यत्वादिभिः उत्तरः
श्रेष्ठस्सन् भाति दीप्यते । अस्य एवं विधस्य शेषाद्रेः गुणनिषिद्धिः
पूर्वोक्तगुणनिषेधः । निपूर्वकात्सेधतेः क्तिन् । केन पुंसा कृता क्लृप्ता,
केन श्रुता, केन दृष्टा वा । अस्य पावनत्वादिगुणनिषेधो न
केनचित्कृतश्श्रुतो दृष्टो वेत्यर्थः ॥</p>
<p>अन्यत्र&ndash; त्वच्चरणलिहशब्दः शेषमहीध्रशब्दश्च, अगुणोत्तर इतिच्छेदः ।
अगुणं गुणरहितं उत्तरं लिहः ध्र इत्याकारकमुत्तरपदं यस्य स तथोक्तः भवति ।
ननु अनयोश्शब्दयोः क्रमेण कुतो लघूपधलक्षणः आर्धधातुकलक्षणश्च गुणो न
प्रवर्तत इत्यत आह&ndash; केनति । अस्य लिहशब्दस्य ध्रशब्दस्य च कृता
कृत्संज्ञकेन केन &lsquo;इगुपधज्ञाप्रीकिरः कः, कप्रकरणे मूलबिभुजादिभ्य
उपसंख्यानम्&rsquo; इति च विहितेन कप्रत्ययेन हेतुभूतेन गुणनिषिद्धिः ‘क्ङिति च'
इति विहितो गुणनिषेध इति भावः । श्रुता शास्त्रेषु निशमिता । दृष्टा
प्रयोगेषु दृष्टा च । लिहध्रशब्दयोरुभयोरपि उक्तरीत्या कप्रत्ययान्ततया,
कित्वप्रयुक्तगुणनिषेधः श्रुतो दृष्टश्चेत्यर्थः । यद्वा&ndash;त्वच्चरणलिहः
शेषमहीध्रश्च अगुणोत्तरो भातीति केनचिदुक्ते केनास्य गुणनिषिद्धिः कृता
श्रुता दृष्टा चेति प्रश्नाभिन्नमुत्तरमिदमिति
वक्ष्यमाणचित्रालङ्कारश्चेत्ययं विशेषोऽस्मिन्नर्थे ॥</p>
<p>यथावा&ndash;</p>
<h2 id="कशचततवय-लमपत-चललमपत-सपरतयय-परबरहमन--तव-नन-यदकदव-भवत-कशचततत-नलप-व--८४४-">कश्चित्त्वयि लुम्पति चेल्लुम्पतु सुप्रत्ययं परब्रह्मन् । तव ननु यदाकदावा भविता कश्चित्ततो नलोपो वा ॥ ८४४ ॥</h2>
<p>अत्र परब्रह्मणश्श्रीनिवासस्य परब्रह्मशब्दस्य च प्रकृताप्रकृतयोः श्लेषः
। तथाहि&ndash; हे परब्रह्मन्! कश्चित् अस्थिरहृदय इति भावः । त्वयि विषये
सुप्रत्ययं विजातीयप्रत्ययानन्तरिततया शोभनं अनवरतभावनात्मकं ज्ञानं
उपासनमित्यर्थः । लुम्पति चेत् विच्छिनत्ति चेत् कामं लुम्पतु विच्छिनत्तु
अन्तरयत्वित्यर्थः । ततः प्रत्ययलोपात् ननु भगवन्! तव यदाकदावा ।
नलोपोवेत्यत्र विद्यमानो वाशब्दो भिन्नक्रमः कश्चिदित्यत्रान्वेति ।
कश्चिद्वा लोपः हानिः न भविता । यदि यःकश्चित् त्वद्ध्यानविच्छेदं
कुर्यात्ततस्तवाखिलहेयप्रत्यनीकानन्तकल्याणगुणैकतानस्य तत्कृता न काचिदपि
हानिस्संभवेत् प्रत्युत तस्यैव । ‘यदा ह्येवैष एतस्मिन्नुदरमन्तरं कुरुते ।
अथ तस्य भयं भवति । तत्त्वेव भयं विदुषोऽमन्वानस्य'</p>
<p>यन्मुहूर्तं क्षणं वाऽपि वासुदेवो न चिन्त्यते ।<br>
सा हानिस्तन्महच्छिद्रं सा भ्रान्तिस्सा च विक्रिया ॥</p>
<p>इति श्रुतिस्मृतिदर्शितं भयं भविष्यतीति भावः ॥</p>
<p>पक्षे&ndash; हे परब्रह्मन्निति शब्दस्यैव संबोधनम् । कश्चित् शब्दविदिति भावः
। त्वयि परब्रह्मशब्दे त्वयि सुप्रत्ययं परब्रह्मन्निति
संबोधनवशात्ससंबुद्धिसुप्रत्ययमित्यर्थः । लुम्पति चेत् &lsquo;स्वमोर्नपुंसकात्’
इति सूत्रेणेति भावः । लुम्पतु कामं लुप्यात् । ततः लोपात् यदाकदावा
यस्मिन्कस्मिन्नपिवा काले नलोपः नकारलोपः वा भविता विकल्पेनैव भविता । न तु
राजन्नित्यादौ नान्तपुल्लिङ्गशब्द इव सर्वथा न भवितैवेति भावः । ‘संबुद्धौ
नपुंसकानां नलोपो वा वक्तव्यः&rsquo; इति नान्तनपुंसकलिङ्गशब्दसंबुद्धौ विकल्पेन
नकारलोपानुशासनात् । अयं वक्ष्यमाणावज्ञालङ्कारगर्भित इति ध्येयम् ॥
यथावा&ndash;</p>
<h2 id="सजञऽनसहत-तव-सतनतऽभपसत-यथददशम--उचतरथधयहरदरकतकरयकलपकष-च--८४५-">संज्ञाऽनुसंहिता तव संतनुतेऽभीप्सितं यथोद्देशम् । उचितार्थाध्याहारादूरीकृतकार्यकालपक्षा च ॥ ८४५ ॥</h2>
<p>अत्र भगवन्नाम्नश्शब्दशास्त्रीयसंज्ञायाश्च प्रकृताप्रकृतया श्लेषः ।
तथाहि&ndash; हे भगवन्निति प्रकरणाल्लभ्यते । उचितः समञ्जसः अर्थाध्याहारः
पुरुषार्थप्रदानं यस्यास्सा उचिताध्याहारा
अभीप्सितसकलपुरुषार्थदायिनीत्यर्थः । ‘धर्मार्थी प्राप्नुयाद्धर्ममर्थार्थी
चार्थमाप्नुयात्’ इत्यादिना नामसंकीर्तनफलोक्तेः । ‘उचितं स्यान्मिते
योग्ये ज्ञातेऽभ्यस्ते समञ्जसे' इति रत्नमाला । तव संज्ञा नामधेयं ‘संज्ञा
स्याच्चेतना नाम’ इत्यमरः । अनुसंहिता कीर्तिता सती यथोद्देशं
उद्देशमनतिक्रम्य संकीर्तयितॄणामभिसन्ध्यनुरोधेनेत्यर्थः । अभीप्सितं
अभिलषितमर्थं संतनुते उदाहृतप्रमाणानुसारादिति भावः । न केवलमिष्टप्रापणमेव
संतनुते अपित्वनिष्टनिवारणमपीत्याह&ndash; दूरीति । दूरीकृतं कार्यं दुष्कृतिनो
यातनाप्रापणरूपक्रिया येषां ते तथोक्ताः कालस्य कृतान्तस्य पक्षाः सहायाः
भटा इति यावत्, यया सा तथोक्ता च भवति । &lsquo;पक्षो मासार्धके पार्श्वे’
इत्यारभ्य &lsquo;बले सखिसहाययोः&rsquo; इति मेदिनी । भगवन्नामाभिलपनमात्रेणैव
तत्कर्तॄणां सर्वाशुभनिवृत्तौ तत्र यमस्य तद्भटानां वा
प्राभवमकिञ्चित्करमिति भावः । यथोच्यते वैष्णवे&ndash;</p>
<p>कमलनयन वासुदेव विष्णो धरणिधराच्युत शङ्खचक्रपाणे ।<br>
भव शरणमितीरयन्ति ये वै त्यज भट दूरतरेण तानपापान् ॥</p>
<p>इति,</p>
<p>किंकराः पाशदण्डाश्च न यमो न च यातनाः ।<br>
समर्थास्तस्य यस्यात्मा केशवालम्बनस्सदा ॥</p>
<p>इत्यादिकमप्यत्रैवानुकूलम् ॥</p>
<p>पक्षे&ndash; अनुसंहिता शब्दशास्त्रेणोदिता संज्ञा अभ्यासादिसंज्ञा यथोद्देशं
स्वप्रदेशमनतिक्रम्य स्थिता सती उचितस्य अर्थस्य अध्याहारात् ऊहात्-
‘अध्याहारस्तर्क ऊहः&rsquo; इत्यमरः । ‘अध्याहारो नाम
न्यूनपूरणार्थाधिकपदपदार्थान्यतरोपादानम्’ इत्याहुः । अभीप्सितं
वाक्यार्थबोधनरूपमभीष्टं संतनुते । यथोद्देशपक्षे संज्ञाया अर्थाध्याहारेण
वाक्यैकवाक्यतया कार्यकारित्वस्य शाब्दिकैस्सिद्धान्तितत्वादिति भावः ।
किंच&ndash; ऊरीकृतः कार्यकालपक्षो यया सा ऊरीकृतकार्यकालपक्षा च । अभीप्सितं
संतनुते । संज्ञायाः कार्यकालत्वेन पदैकवाक्यतयाऽपि वाक्यार्थबोधनस्य
सिद्धान्तितत्वादिति भावः । यथा परिभाष्यते—- यथोद्दशं संज्ञापरिभाषं,
कार्यकालं संज्ञापरिभाषम्' इति च । ‘यथोद्देशं उद्देशमनतिक्रम्य यथोद्देशं,
उद्देश उपदेशदेशः अधिकरणसाधनश्चायं, यत्र देशे डपदिश्यते तद्देश एव
वाक्यार्थबोधेन गृहीतशक्त्या गृहीतपरिभाषार्थेन च सर्वत्र शास्त्रे
व्यवहारः' इति प्रथमपरिभाषार्थः । देशश्चोच्चारणकाल एवात्र शास्त्रे
व्यवह्रियत इति संक्षेपः । द्वितीयपरिभाषार्थस्तु–- ‘कार्येण काल्यते
स्वसंनिधिं प्राप्यत इति कार्यकालं स्वसंस्काराय
स्ववृत्तिलिङ्गचिह्नितपरिभाषाणामाक्षेप इति यावत्’ इति । यथोद्देशपक्षे
संज्ञायास्स्वदेशीयत्वं, कार्यकालपक्षे विधिदेशीयत्वमिति विवेकः ॥</p>
<p>यथावा&ndash;</p>
<h2 id="यबरहमयशचशव-परणभवतऽखलशवरसह">योब्रह्मायश्चशिवः परेणभवताऽखिलेश्वरसहो</h2>
<h2 id="कत--यऽनयतददमसतऽपयनत-भवदकशषत-दधत--८४६-">क्तौ । येऽन्येतदादिमास्तेऽप्यन्ते भवदेकशेषतां दधते ॥ ८४६ ॥</h2>
<p>अत्र प्रकृतस्य ब्रह्मादिपदार्थस्य चतुर्मुखादेः अप्रकृतस्य
ब्रह्मादिशब्दरूपार्थस्य च श्लेषः । तथाहि&ndash; हे अखिलेश्वर! परेण
सर्वोत्तरेण भवता त्वया सह उक्तौ &lsquo;स्थित्यादयो हरिविरिञ्चिहरेति लीलाः&rsquo;
इत्यादौ तुल्यताभ्रमास्पदतया सहपठितौ । यो ब्रह्मा चतुर्मुखः यश्च शिवः
शम्भुरित्येतौ ‘हिरण्यगर्भस्समवर्तताग्रे, न सन्न चासच्छिव एव केवलः' इति
श्रवणात्कारणत्वशङ्काविषयभूतौ यावित्यर्थः । तावेवादिमौ येषां ते तदादिमाः
। य अन्ये देवाः ‘नकिरिन्द्र त्वदुत्तरो न ज्यायानस्ति वृत्रहन्' इत्यादिना
कारणत्वशङ्कागोचरतयोक्ता इन्द्रादयः । तेऽपि अन्ते वाक्यार्थनिर्णयावसरे
‘अन्तोऽस्त्री निश्चये नाशे स्वरूपेऽग्रेऽन्तिकेऽन्तरे' इति रत्नमाला ।
स्वरूपे वा । भवदेकशेषतां भवत एव शेषतां
मयूरव्यंसकादित्वात्समासोऽस्वपदविग्रह इति लक्ष्मीसहस्ररत्नप्रकाशिकायां
निरूपितमस्माभिः । सम्यग्विमर्शे ब्रह्मादयस्सर्वेऽपि भवदेकशेषस्वरूपा
एवेति निश्चीयेरन् नतु कदाऽपि त्वामेव सर्वशेषिण इतीति भावः । यद्वा&ndash;
अन्ते प्रळये भवानेव शेषो येषां ते भवदेकशेषाः तत्तां दधते ॥</p>
<p>ब्रह्मादिषु प्रलीनेषु नष्टे लोके चराचरे ।<br>
आभूतसंप्लवे प्राप्ते प्रलीने प्रकृतौ महान् ।<br>
एकस्तिष्ठति विश्वात्मा स तु नारायणः प्रभुः ॥<br>
नष्टे लोके द्विपरार्धावसाने महाभूतेष्वादिभूतं गतेषु ।<br>
व्यक्तेऽव्यक्तं कालवेगेन याते भवानेकश्शिष्यते शेषसंज्ञः ॥</p>
<p>इत्याद्युक्तरीत्या भवदेकशेषत्वं दधते त्वयि प्रलीयन्त इत्यर्थः ।
अखिलेश्वरेतिसंबोधनमीदृशविशेषमभिसंधायैवेति ध्येयम् ॥</p>
<p>अप्रकृतपक्षे तु&ndash; यो ब्रह्मा ब्रह्मशब्दः यश्च शिवः शिवशब्दः परेण
उत्कृष्टेन भवता भवच्छब्देन । उत्कर्षश्चास्य
वक्ष्यमाणरीत्यासर्वैस्सहोक्तौ स्वैकशेषत्वकृत इति ध्येयम् । सहोक्तौ
इकारान्तसप्तम्येकवचनमिदम् । सहवचने सतीत्यर्थः । अन्ते विग्रहावसाने
भवदेकशेषतां भवच्छब्दैकशेषतां दधते धत्ते । ‘दध धारणे'
भौवादिकादस्माल्लट्प्रथमैकवचनम् । ब्रह्मशिवशब्दाभ्यां प्रत्येकमन्वेति ।
‘त्यदादीनि सर्वैर्नित्यम्' इत्यनुशासनात् । ब्रह्मा भवांश्चेति शिवो
भवांश्चेति च विग्रहे भवच्छब्दस्यैव शिष्यमाणत्वादिति भावः । ये अन्ये
तदादिमाः तद् यद् एतद् इत्यादयः तेऽपि शब्दाः परेण त्यदादिगणे सर्वेभ्यः
परत्र पठितेन भवता सहोक्तौ अन्ते विग्रहावसाने भवदेकशेषतां
भवच्छब्दमात्रशेषतां दधते बिभ्रति । ‘डु धाञ् धारणपोषणयोः' इति
जौहोत्यादिकाद्धातोर्लट्प्रथमबहुवचनम् । &lsquo;त्यदादीनां मिथस्सहोक्तौ यत्परं
तच्छिष्यते&rsquo; इति । स च यश्च एष च भवांश्चेति विग्रहे भवन्त इति
परभूतभवच्छब्दस्यैव शेषणादिति भावः ।</p>
<p>यथावा&ndash;</p>
<h2 id="उपसरगवरलभव-भवद-जनतसदवलडगमवन--तनत-पलयतससयदधतरभवतहतय-एवननत--८४७-">उपसर्गविरलभावो भ्वादौ जनितासदावलीडागमवान् । तान्तः पलायितस्स्याद्धातुर्भवतोहितोय एवानन्त ॥ ८४७ ॥</h2>
<p>अत्र भगवतश्श्रीनिवासस्य प्रकृतस्य पतञ्जलेरप्रकृतस्य च श्लेषः । हे!
अनन्त! भगवन्! धातुः धारयितुः पोष्टुश्च &ldquo;एष धाता विधाता च&rdquo; इत्युक्तेः ।
धाञश्शता । भवतः तव भ्वादौ भूलोकादिलोके जनिता उत्पन्नः । जनेस्तृच् । यः
चेतनः असदावलीडागमवान् असतां खलानां आवली पङ्क्तिः तस्याः ईशः प्रधानभूताः
। ईट्छब्दोऽयम् । तेषां आगमस्संसर्गः तद्वान् असत्संसर्गदूषित इत्यर्थः ।
यद्वा&ndash; असदावलेः इडाः वाचः &ldquo;भूगोवाचस्त्विडा इलाः” इत्यमरः । तदागमवान्
नित्यमसदालापशालीत्यर्थः । नित्ययोगे मतुप् । अथवा असदावलेः इडाः वाचः
ताभिः आगमवान् शास्त्रवान् । ता एवागमश्शास्त्रं तद्वान्वा । असद्वाच
एवास्यानुष्ठानविधायिन्य इति भावः । अत एव अहित एव स्या ।
दुरन्तदुष्कर्मवशंवदत्वनिबंधनासत्संसर्गदूषितविवेकितया त्वयि विद्वेषवानेव
भवेदित्यर्थः । भ्वादौ जनितः यः असदावलीडागमवान् सन् धातुर्भवतः अहित एवेति
योजना । अर्थस्तु तुल्य एव । य इत्यस्योत्तरवाक्यगततया न पूर्ववाक्ये
तद्वृत्तोपादानावश्यंभावः । सः चेतनः उपसर्गविरलभावः उपसर्गैः उपप्लवैः
‘उपसर्ग उपद्रवे । प्रादौ च रोगभेदे च' इति हेमचन्द्रः । विरलः पेलवः
अतिमात्रलघुरित्यर्थः, भावः सत्ता स्वभावः अभिप्रायः चेष्टा जन्म वा यस्य स
तथोक्तस्सन् । &ldquo;पेलवं विरलं तनु ।
भावस्सत्तास्वभावाभिप्रायचेष्टात्मजन्मस्वि&rdquo; इति चामरः । अत एव तान्तः
ग्लानः पलायितश्च स्यात् । दीनः क्वाप्यवस्थितिमलभमानो यत्र क्वापि
धावेदित्यर्थः । भगवद्विद्वेषिणः क्व नु श्रेयस्संपद्येतेति भावः।</p>
<p>पक्षे&ndash; हे! अनन्तेति पतञ्जलित्वेनावतीर्णस्य शेषस्य संबोधनं । भवता ऊहितः
अय इति च्छेदः । भवता, त्वया ऊहितः विचारितः । भवतः हितः अय इति वा छेदः ।
भवतः हितः ज्ञातः पथ्य इति वा । &lsquo;हि गतौ&rsquo; कर्मणि क्तः । ये गत्यर्थास्ते
ज्ञानार्थाः। ‘हितं पथ्ये गते धृते' इति मेदिनी । भवत इति शेषे षष्ठी ‘न
लोक' इति निषेधस्तु कारकषष्ठीविषयः । यद्वा&ndash; ‘मतिबुद्धि’ इति सूत्रविहितः
क्तः । ‘क्तस्य च वर्तमाने’ इति ‘न लोक' इति निषेधापवादभूता षष्ठी । भ्वादौ
भ्वादिगणे जनिता प्रादुर्भूतः । स्थित इति यावत् । अयः अयधातुः । शपा
निर्देशोऽयम् । उपसर्गे स्वसंबन्धिनि विवक्षिते परेत्याकारकोपसर्गे, पलायित
इति वक्ष्यमाणत्वात् । विरलभावः विगमितो रः रेफः येनसः विरः लभावः
लवर्णस्थितिः विरः लभावो यस्य स तथोक्तः । यद्वा&ndash; रस्य रेफस्य लभावो लत्वं
विशिष्टो रलभावो यस्य स तथोक्तः । वीत्यनेन लभावस्य नित्यत्वं द्योतितम् ।
सर्वथाऽपि रेफस्थानिकलकारवानित्यर्थः । तान्तः तेत्युत्सृष्टानुबन्धस्य
क्तस्य ग्रहणम् । क्तप्रत्ययान्त इत्यर्थः । सदावलीडागमवानित्यत्र सदा वलि
इडागमवानिति पदत्रयमसमस्तम् । वलि आर्धधातुकक्तप्रत्ययसंबन्धितकाररूपे
वल्प्रत्याहारघटकवर्णे सदा नित्यं इडागमवान् सन् पलायितस्स्यात् ‘अयपय'
इत्यादिना भ्वादौ पठितस्य परोपसृष्टस्यायतेः क्तप्रत्यये ‘उपसर्गस्यायतौ’
इति रेफस्य नित्यं लत्वे ‘आर्धधातुकस्येड्वलादेः' इति नियमिडागमे च पलायित
इति रूपं निष्पद्यत इति निर्गळितोऽर्थः ॥</p>
<p>यथावा&ndash;</p>
<h2 id="ईश-परवरशचननसयडयमव-हशवर-भवत--वकतमयननवसवपधलघतगणऽप-दरऽसय-">ईशः परोवरश्चिन्नास्येडयमेव हीश्वरो भवति । विकृतिमियान्नैवासावुपधालघुतागुणोऽपि दूरेऽस्य ॥</h2>
<p>अत्र भगवतः ईश्वरशब्दस्य च श्लेषः । परः अन्यः चतुर्मुखादिः अवरः निहीनः
चित् चेततीति चित् चेतनः अस्य ईशः ईश्वरस्य भगवतः । ‘ईशा वास्यम्’
इत्यत्रेव ईट्छब्दोऽयं । ईट् स्वामी न भवति । भगवदपेक्षया
निहीनत्वात्तस्येश्वरो न भवतीत्यर्थः । यद्वा&ndash; परः अन्यः चित् चेतनः । ईश
इति पञ्चमी ‘अनौपाधिकनिर्देशे ह्यसंकोचो मनीषिभिः । सिद्धे
शब्दार्थसंबन्धे’ इति न्यायेन शब्दशक्तेरसंकोचात्सर्वेश्वरादस्मादित्यर्थः
। अवरः न्यून एवेति वाक्यान्तरम् । यद्वा&ndash; अस्येत्येतत्पूर्वत्राप्यपकृष्य
अस्य इशः अवर इति योजना अस्मान्यून इत्येवार्थः । अस्मिस्पक्षे ईश इति
शेषषष्ठी । अत एव अस्य भगवतः परः इतरः चतुर्मुखादिः नेट् ईश्वरो न
भवतीत्यर्थः । &lsquo;न तस्येशे कश्चन’ इत्यादिश्रुतेः । अयमेव एष श्रीनिवास एव
ईश्वरः सर्वेषामीश्वरः भवति हि । हि&ndash; शब्दः ‘एष सर्वेश्वरः । ईशानो
भूतभव्यस्य । सर्रेश्वरेश्वरः कृष्णः’ इत्यादिश्रुतिपुराणादिप्रसिद्धं
द्योतयति । यद्वा&ndash; हिर्हेतौ । अस्यैव सर्वेश्वरत्वादिति भावः । हेत्वन्तरं
चाह&ndash; विकृतिमिति । असौ भगवान् विकृतिं ‘जायते अस्ति वर्धते’
इत्याद्युक्तान् षड्भावविकारान् नैव इयात् । ‘जरां मृत्युमत्येति ।
अपक्षयविनाशाभ्याम्&rsquo; इत्यादिप्रमाणेभ्य इति भावः । किंच&ndash; अस्य भगवतः उपधा
कैतवं, येन परा अतिसंधीयेरन् तादृशश्चित्तविकारविशेषः ‘कपटोऽस्त्री
व्याजदम्भोपधयश्छद्मकैतवे' इत्यमरः, ‘अमात्यानुपधातीतान्’ इतिप्रयोगश्च ।
लघुतागुणोऽपि रागद्वेषादिकृतचित्तलाघवरूपगुणोऽपि । अथवा - उपधया या लघुता
तादृशः अगुणः अप्रशस्तगुणः हेयगुण इत्यर्थः । नञत्राप्राशस्त्ये ।
&lsquo;अप्राशस्त्यं विरोधश्च&rsquo; इति नञर्थेषु परिगणनात् । इदं
हेयगुणसामान्यस्योपलक्षकम् । सोऽपि दूरे अमुं न स्पृशतीत्यर्थः ।
अपूर्णत्वादन्येषामीदृशहेयगुणसंबन्धस्स्यात् । अस्य तु
निरवधिकैश्वर्यनित्यपूर्णत्वादखिल हेयप्रत्यनीकत्वाच्च तत्संबन्धगन्धोऽपि न
संभवतीत्ययमेव सर्वेश्वर इति भावः । अत्र उपधादूरत्वोक्त्या अस्याश्रितेषु
करणत्रयवृत्त्यैकरूप्येण कौटिल्यविधुरतया आर्जवं प्रदर्शितम् । यथा
चायमेवाह-</p>
<p>द्यौः पतेत् पृथिवी शीर्येद्धिमवान्विचलेदपि ।<br>
शुष्येत्तोयनिधिः कृष्णे न मे मोघं वचो भवेत्’ ॥</p>
<p>इति । लघुतागुणदूरत्वोक्त्या आश्रितापराधैः
तत्प्रदर्शकैर्वाऽप्यक्षोभ्यत्वरूपं स्थैर्यं दर्शितम् । यथाऽऽह स्वयमेव
सुग्रीवादीन्प्रति&ndash;</p>
<p>मित्रभावेन संप्राप्तं न त्यजेयं कथंचन ।<br>
दोषो यद्यपि तस्य स्यात् सतामेतदगर्हितम् ॥</p>
<p>इति ।</p>
<p>पक्षे&ndash; ईशः &lsquo;ईश ऐश्वर्ये’ इति धातोः ‘क्षियो दीर्घात्’ इत्यादाविव
धातोरनुकरणम् । चित् चकारेेत्कः परः ‘स्थेशभासपिसकसो वरच्’ इति विहितो
वरच्प्रत्यय इत्यर्थः । परः &lsquo;प्रत्ययः, परश्च&rsquo; इत्यधिकारात्परत्र विद्यमान
इत्यर्थः । अस्य वरचः इट् इडागमः न-न भवति । ‘नेड्वशिकृति&rsquo; इति
निषेधादित्यर्थः । अयमेव एवं वरज्विशिष्ट ईशधातुरेव ईश्वरो भवति ईश्वरशब्दो
निष्पद्यते । असौ एवं निष्पन्न ईश्वरशब्दः विकृतिं नैव इयात्
इडभावाद्विकारं न प्राप्नुयादेव । धातुप्रत्यययोर्यथावस्थितयोरेव
श्रवणादिति भावः । यदीडागमोऽभविष्यत्तदाऽस्य विकारस्समभविष्यत् । अस्य
ईश्वरशब्दस्य उपधालघुतागुणः उपधायाः &lsquo;अलोऽन्त्यात्पूर्व उपधा’
इत्युक्तलक्षणस्य उपान्त्यवर्णस्य लघुतया ‘ह्रस्वं लघु’
इत्युक्तलक्षणह्रस्वत्वेन यो गुणः ‘पुगन्तलघूपधस्य’ इति विहितो गुणः सोऽपि
दूरे । अस्य दीर्घोपधत्वेन तदप्राप्तेः । इडागमप्रयुक्तविकारविरहेऽपि यदि
गुणो वाऽभविष्यत्तदा विकारमलप्स्यतापि । सोऽपि नेति भावः ॥</p>
<p>यथावा&ndash;</p>
<h2 id="वतशगरवपत-पद-बधवरजमहदयशस-">वाताशगिरावाप्तः पदं बुधव्रजमहोदयशसा-</h2>
<h2 id="द--परथतदनतशशलघयससधयसत-हर-लसत-पद--८४९-">दौ । प्रथितोदन्तश्श्लाघ्यस्साधीयांस्ते हरे लसति पादः ॥ ८४९ ॥</h2>
<p>अत्र भगवच्चरणस्य प्रस्तुतस्य पादशब्दस्याप्रस्तुतस्य च श्लेषः । तथाहि&ndash;
बुधव्रजमहोद! बुधव्रजस्य देवनिवहस्य महः तेजः ददातीति तथोक्तः तस्य
संबुद्धिः, हे हरे! भगवन्! आदौ त्रिविक्रमावतारसमये इत्यर्थः । प्रथितः
प्रख्यातः उदन्तो वृत्तान्तो यस्य स तथोक्तः “इदं विष्णुर्विचक्रमे त्रेधा
निदधे पदम्” इत्यादिश्रुतिप्रसिद्धसकललोकाक्रमप्रभाव इति भावः । अत एव यशसा
श्लाघ्यः साधीयान् अतिशयेन बाढः अतिमात्रप्रशस्त इत्यर्थः ।
बाढशब्दादीयसुनि &ldquo;अन्तिबाढयोर्नेदसाधौ &quot; इति साधादेशः । ते भवतः पादः चरणः
वाताशगिरौ शेषाद्रौ पदं स्थानं आप्तस्सन् लसति । तत्र न्यस्तत्वात्तथोक्तिः
॥</p>
<p>अन्यत्र बुधानां शाब्दिकानां महोदयः महाभ्युदयहेतुः तस्य संबुद्धिः हे
हरे! पतञ्जलित्वेनावतीर्ण हे शेषेत्यर्थः । &ldquo;व्याळः कुम्भीनसो हरिः”
इत्यमरः । विशेषणमहिम्ना सामान्यस्यापि हरिशब्दस्य विशेषपरत्वमवधेयम् ।
श्लाघ्यः अदन्तः । ह्रस्वाकारान्तः प्रथितः अदन्ततया कोशादौ प्रसिद्धः पादः
पादशब्दः शसादौ शसिति द्वितीयाबहुवचनस्य संज्ञा । तदादौ प्रत्यये परे सतीति
यावत् । वाताशः ऋषिः पाणिनिरित्यर्थः । तस्य गिरा “पदन्नोमास्”
इत्यादिसूत्ररूपयेत्यर्थः । पदं पदित्याकारकमादेशमिति यावत् । अवाप्तः
प्राप्तः । प्रथितोदन्तश्लाघ्य इत्यानुपूर्वीमावर्त्य प्रथितः दन्तश्लाघ्य
इति छिद्यते; दन्तः द् इत्याकारकवर्णः अन्ते यस्य स तथोक्तः । पदादेशे
तथात्वसिद्धेः, दन्त इति श्लाघ्यः दन्तश्लाघ्यः ते शब्दानुशासनभाष्यकृतस्तव
। संबन्धसामान्ये षष्ठी । साधीयान् साधुशब्दादयिसुन् । अतिशयेन साधुरिति
प्रथितस्सन् लसति । सूत्रकृता आदेशमात्रविधानेन साधुः कृतः । भाष्यकृता
त्वया तु तदनुगुणस्थानिनोऽपि प्रदर्शनेन साधीयान्कृत इति भावः ।</p>
<p>यथावा&ndash;</p>
<h2 id="अरह-परशमपत-गणय-धतरप-वदवदनट-सयत--दनततवमयषऽनशमतमऽसय-सकदवभत-ह--८५०-">अर्हः परंशमाप्तुं गण्यो धातुरपि वेदविदनिट् स्यात् । दान्तत्वमीयुषोऽनिशमात्माऽस्य सकृद्विभातो हि ॥ ८५० ॥</h2>
<p>अत्र ब्रह्मविदः प्रकृतस्य विदधातोरप्रकृतस्य च श्लेषः। तथाहि&ndash; परं
निरतिशयं शं सुखं परब्रह्मानुभवानन्दमित्यर्थः । आप्तुं अर्हः अत एव धातुः
ब्रह्मणोऽपि गण्यः श्लाघ्यः वेदवित् ब्रह्मवेत्ता अनिट् निट् निशा
तत्सदृशमज्ञानमिति यावत् सा न विद्यते यस्य स तथोक्तः स्यात् । तत्र हेतुः
दान्तत्वमित्यादि । हि यस्मात् अनिशं दान्तत्वं ‘शान्तो दान्त उपरतः&rsquo;
इत्याद्युक्तं गुणविशेषं ईयुषः अस्य ब्रह्मविदः आत्मा अन्तर्यामी
सकृद्विभातः सर्वदा अनावृततया प्रदीप्तः । तस्मादस्य ब्रह्मविदः
अज्ञानगन्धोऽपि नास्तीत्यर्थः । अत्र ‘तस्माद्वा एत सेतुंतीर्त्वा अपि
नक्तमहरेवाभिनिष्पद्यते सकृद्विभातो ह्येष ब्रह्मलोकः' इति
दहरविद्यागतश्रुत्यर्थस्संगृहीतः ।
अस्याश्श्रुतेरर्थश्चोपनिषद्भाष्यकारैरेवं वर्णितः&ndash; ‘परमात्मानं
प्राप्तस्य नक्तं तमिस्रा रात्रिरपि दिवैव । तस्याज्ञानप्रसक्तेरभावात्
अहस्सदृशी रात्रिः अहोरात्रयोर्न विशेषः । तत्र&ndash; हेतुः सकृद्विभातः
सदाब्रह्मस्वरूपप्रकाशस्यानावृततया भासमानत्वात्' इति ॥</p>
<p>पक्षे&ndash; परं स्वस्मात्परं शं &lsquo;तुदादिभ्यश्शः&rsquo; इति विहितं शप्रत्ययं आप्तुं
अर्हः। वेदेतिभिन्नं पदम् । विद् &lsquo;विद्ल् लाभे&rsquo; इति तुदादौ पठितः धातुरपि
अनिट् अविद्यमानः इडागमो यस्य स तथोक्तः । गण्यः अनिट्सु गणनीयः स्यादिति
वेद वेद्मि । ‘विन्दतिश्चान्द्रदौर्गादेरिष्टो भाष्येऽपि दृश्यते’
इत्यनिट्कारिकासूक्तधातोरपि पाठात् ‘एकाच उपदेशेऽनुदात्तात्' इति
इण्निषेधादिति भावः । विद् धातुरपीत्यपिशब्देन श्यन् श्नम्
विकरणपठितयोस्सत्ताविचारणार्थकयोर्विदधात्वोरिवास्यापीण्निषेधोनिष्प्रत्यूह
इति ध्वनितम् । तावपि हि धातू ‘विद्यतिर्विनद्' इत्यनिट्कारिकासु पठ्येते ।
अस्य विदेरनुदात्तत्वं द्रढयति&ndash; दान्तत्वमित्यादिना । हि यस्मात् अनिशं
दान्तत्वं द इति वर्णोऽन्ते यस्य तत्त्वं ईयुषः देत्यत्र अकार उच्चारणार्थः
। अस्य विदधातोः आत्मा स्वरूपं सकृत् एकवारमेव विभातः वि इत्याकारकवर्णेन
भातः प्रकाशितः विदेरेवंविधस्वरूपत्वेनैकाच्त्वादुक्त इण्निषेधो युक्त
एवेति भावः ॥</p>
<p>यथावा&ndash;</p>
<h2 id="य-कशल-अप-सनत-न-तदधतपरतययदय-दषट--इत-एत-लपयनत-न-तदधतपरतययदयसतवत--८५१-">ये कुशला अपि सन्तो न तद्धितप्रत्ययादयो दृष्टाः । इत एते लुप्यन्ते न तद्धितप्रत्ययादयस्त्वेते ॥ ८५१ ॥</h2>
<p>अत्र प्रकृतानां भगवदभक्तभक्तानां &lsquo;लशक्वतद्धिते, तस्य लोपः&rsquo; इति
सूत्रार्थस्य च श्लेषः । तथाहि&ndash; ये जनाः कुशलाः कृतिनस्सन्तोऽपि । यद्वा&ndash;
ये सन्तः मनीषिणः कुशला अपीति योजना । ऋग्वेदाद्यपरविद्यानिष्णाता
अपीत्यर्थः । तद्धितप्रत्ययादयः तस्मै प्रकृताय भगवते हिताः प्रीत्याधायकाः
प्रत्ययो ज्ञानं आदिर्येषां ते प्रत्ययादयः आदिशब्देन भक्तिवैराग्यादीनां
ग्रहणम् । तद्धिताः प्रत्ययादयो येषां ते तथोक्ताः
भगवदभिमतज्ञानभक्तिवैराग्यादिगुणवन्तः न दृष्टाः, ते जनाः इतः
अस्मात्तद्धितज्ञानादिमत्त्वादर्शनादेव हेतोः लुप्यन्ते स्वयमेव नश्यन्ति
अधःपतन्तीति यावत् । भगवदभिमतज्ञानादिविरहे अखिलकलाकौशल्यमप्यकिंचित्करमिति
भावः । तद्धितप्रत्ययादयस्तु भगवत्प्रीत्याधायकज्ञानभक्त्यादिमन्तस्तु एते
सन्तो जनाः न लुप्यन्ते &lsquo;न मे भक्तः प्रणश्यति’ इति गानादिति भावः ॥</p>
<p>पक्षे&ndash; सन्तोऽपि सूत्रोच्चारणावसरे श्रूयमाणा अपि ये कुशलाः
कवर्गशकारलकाराः अत्र ‘लशकु’ इति वक्ष्यमाणसूत्रोक्तवैपरीत्येन कुशला
इत्युक्तिर्विवक्षितश्लेषलाभाय । नतद्धितप्रत्ययादयः
तद्धितभिन्नप्रत्ययाद्यवयवभूतास्सन्तः दृष्टाः ज्ञाताः नतद्धितेत्यत्र
नशब्देन समासः । एते इमे इतः इत्संज्ञकाः ‘लशक्वतद्धिते&rsquo; इति
तद्धितवर्जप्रत्ययादिभूतानां लशकवर्गाणामित्संज्ञाविधानादिति भावः । अत एव
लुप्यन्ते लुप्ता भवन्ति । ‘तस्य लोपः' इतीत्संज्ञकस्य वर्णस्य
लोपविधानादिति भावः । लोपश्चादर्शनं ‘अदर्शनं लोपः' इत्यनुशासनात् ।
अतद्धितेति पर्युदासफलितमाह&ndash; नेत्यादिना । तद्धितप्रत्ययादयस्तु
तद्धितसंज्ञकप्रत्ययाद्यवयवभूतास्तु एते कवर्गशकारलकाराः ‘आकर्षादिभ्यः
कन्, लोमादिभ्यश्शः, प्राणिस्थादातो लजन्यतरस्याम्'
इत्यादितद्धिताधिकारीयसूत्रविहितकादिप्रत्ययाद्यवयवभूता इत्यर्थः । न
लुप्यन्ते । ‘आतोऽनुपसर्गे कः, एजेः खश्, पुंसि संज्ञायां घः प्रायेण,
लटश्शतृशानचौ, ल्युट्च' इत्यादिविहितातद्धितप्रत्ययादिभूताः कादय इव न लोपं
प्राप्नुवन्ति । किंतु आकर्षकः लोमशः जङ्घाल इत्यादिषु श्रूयमाणा एव
भवन्तीति भावः ॥</p>
<p>यथावा&ndash;</p>
<h2 id="सदधयत-मह-एव-महतपरदतपरतययदबधनदर-">सिद्ध्यति मह एव महत्परादतिप्रत्ययाद्बुधेन्द्रा-</h2>
<h2 id="णम--यतरव-सरवनमसथन-सदधनमगमऽप-पर--८५२-">णाम् । यत्रैव सर्वनामस्थाने सिद्धोनुमागमोऽपि परे ॥ ८५२ ॥</h2>
<p>अत्र भगवतो महधातोश्च श्लेषः । तथाहि&ndash; बुधेन्द्राणां ब्रह्मविदग्रेसराणां
परात् विजातीयप्रत्ययाव्यतिकीर्णतया श्रेष्ठात् अतिप्रत्ययांत्
अविच्छिन्नात् स्मृतिसन्ततिरूपात् ज्ञानादेव महत् पूज्यं महः ‘तं देवा
ज्योतिषां ज्योतिः, परमं यो महत्तेजः' इत्याद्युक्तं स्वप्रकाशरूपं परं
ब्रह्म सिद्ध्यति प्राप्तं भवति । तदेव महो विशिनष्टि&ndash; यत्रेति ।
सर्वनामस्थाने सर्वेषां नाम्नां पर्यवसानभूमौ सर्वशब्दवाच्ये इत्यर्थः ।
देवादिनामरूपव्याकरणनिदानभूते इति वा । यत्र यस्मिन् परे ब्रह्मण्येव मागमः
मायाः श्रियः गमः संगमः संबन्धोऽपि सिद्धः निष्पन्नः मङ्गळकर इति वा ‘षिधू
शास्त्रे माङ्गल्ये च' अस्मात्कर्तरि क्तः । अपीत्यनेन निसर्गत एव
मङ्गळस्यास्य मङ्गळद्देवतायाश्श्रियस्संबन्धोऽप्यतिशयाधायक इति द्योतितम् ।
नु इतिच्छात्रानुनये ‘नु वितर्कापमानयोः । विकल्पेऽनुननयेऽतीते' इति मेदिनी
। श्रीनिवासभूतं परं महः ब्रह्मवेदिभिरुपासनेन प्राप्तं भवतीति
परिनिष्पन्नोऽर्थः ॥</p>
<p>पक्षे -बुधेन्द्राणां वैयाकरणानां महः ‘मह पूजायाम्' इत्युक्तो महधातुः
परात् स्वस्मात्परत्र विद्यमानात् अतिप्रत्ययात् महत् सिद्ध्यति महदिति
निष्पद्यत इत्यर्थः । यत्रैव यस्मिन्महच्छब्द एव सर्वनामस्थाने ‘शि
सर्वनामस्थानम्, सुडनपुंसकस्य' इति च सूत्रविहितसर्वनामस्थानसंज्ञके
प्रत्यये परे सति । नुमागम इत्यत्र नुम् आगम इतिच्छेदः । नुम् ‘वर्तमाने
पृषन्महद्बृहज्जगच्छतृवच्च’ इत्यतिप्रत्ययान्ततया निपातितस्य
शतृवद्भावातिदेशेन उगित्वात् ‘उगिदचां सर्वनामस्थानेऽधातोः' इति विहितो
नुमागमः आगमः आ इत्याकारकवर्णस्य गमः संबन्धः ‘सान्तमहतः’ इत्यनेन विहितो
नकारोपधादीर्घ इति यावत् । सोऽपि सिद्ध इति ॥</p>
<p>यथावा&ndash;</p>
<h2 id="इह-बहत-परभमन-नदभवत-परकतसङगत-नमत--बरहमण-नरसतथतवनससयननपयतर-वशकतडतत--८५३-">इह बृंहति परभूमनि नोद्भवति प्रकृतिसङ्गतो नुमतः । ब्रह्मणि नरस्तथात्वेनोस्स्यान्नाप्यत्र वशिकृतीडितता ॥ ८५३ ॥</h2>
<p>अत्र प्रकृतस्य ब्रह्मविदः अप्रकृतस्य ब्रह्मशब्दस्य च श्लेषः । तथाहि इह
बृंहति परभूमनि न उद्भवति प्रकृतिसंगतः नु मतः ब्रह्मणि नरः तथात्वे नो
स्यात् न अपि अत्र वशीकृतीडितता इति पदच्छेदः । नरः चेतनः परभूमनि
निरतिशयमहिमनि ‘यत्र नान्यत्पश्यति नान्यच्छृणोति नान्यद्विजानाति स भूमा’
इत्युक्तरीत्या निरतिशयवैपुल्यविशिष्टे इत्यर्थः । अत एव बृंहति वर्धमाने
&lsquo;नैनमूर्थ्वं न तिर्यञ्चं न मध्ये परिजग्रभत्’ इत्याद्युक्तरीत्या
सर्वव्यापिनीत्यर्थः । ब्रह्मणि विषये मतः मन्ता &lsquo;मतिबुद्धि&rsquo; इत्यादिना
कर्तरि क्तः । परब्रह्मस्वरूपमननशील इत्यर्थः । प्रकृतिसङ्गतः
प्रकृतिसंसर्गात् इह अस्यां भूमौ अस्मिन् लोके इति वा । नोद्भवति नु भूयो न
जायत इत्यर्थः । अर्चिरादिपथेन परब्रह्म प्रतिपद्य पुनर्नावर्तते ।</p>
<p>मामुपेत्य पुनर्जन्म दुःखालयमशाश्वतम् ।<br>
नाप्नुवन्ति महात्मानस्संसिद्धिं परमां गताः ॥</p>
<p>इति गानादिति भावः । तथात्वे एवमनावृत्तत्वे सति । अत्र अस्मिन् ब्रह्मविदि
नरे वशिकृतीडितता वशी सर्वेश्वरः स्वायत्तसकललोक इत्यर्थः । वशोऽस्यास्तीति
वशी ‘वश आयत्ततायां स्याद्वश इच्छाप्रभुत्वयोः&rsquo; इति विश्वः । ‘सर्वस्य वशी
सर्वस्येशानः' इति श्रुतेः । ‘जगद्वशे वर्ततेदं कृष्णस्य सचराचरम्’ इति
स्मृतेश्च । कृतमस्यास्तीति कृती ‘न मे पार्थास्ति कर्तव्यम्’
इत्युक्तरीत्या स्वार्थकर्तव्यशेषरहित इत्यर्थः । यद्वा&ndash; आश्रितरक्षणेन
कृतकृत्यः ‘अभिषिच्य च' इत्यारभ्य ‘कृतकृत्यस्तदा रामः' इत्युक्तेः । अथवा
कृतमुपकारोऽस्यास्तीति कृती भूम्नि मत्वर्थीयः । यत्किञ्चिदुपकृतमपि बंहीयो
जानातीत्यर्थः । यथोक्तं— &lsquo;कथञ्चिदुपकारेण कृतेनैकेन तुष्यति’ इति ।
कृतेनेत्यत्र ‘आदिकर्मणि क्तः, कर्तुमुपक्रान्तेन’ इति व्याख्यातारः ।</p>
<p>गोविन्देति यदाक्रन्दत् कृष्णा मां दूरवासिनम् ।<br>
ऋणं प्रवृद्धमिव मे हृदयान्नापसर्पति ॥</p>
<p>इति च । अत्र ‘वशी वदान्यः&rsquo; इति पद्ये श्रीयामुनमुनिभिरनुगृहीतानि
वशित्वकृतित्वकृतज्ञत्वान्यनुसंहितानि । वशी चासौ कृती चेति
विशेषणोभयपदकर्मधारयः । स चासावीट् च । ईट् इश्वरो भगवान् तेन इतः प्राप्तः
। वशिकृतीट् इतः प्राप्तो येनेति वा । तस्य भावः वशिकृतीडितता
परब्रह्मानुभव इत्यर्थः । साऽपि नोस्स्यादिति न किं त्ववश्यं भाविन्येवेति
भावः संभाव्यनिषेधनिवर्तकशब्दद्वयेन ईदृशस्य विदुषः परब्रह्माननुभवसंभावना
दूरतो निरस्यते । यथा सूत्रितं वामनेन– &lsquo;संभाव्यनिषेधनिवर्तने द्वौ
प्रतिषेधौ&rsquo; इति । नोस्स्यादित्यत्र सकारस्य ‘अनचि च' इति वैकल्पिकं
द्वित्वमर्थान्तरानुगुण्यायावश्यमेष्टव्यम् । यद्वा&ndash; वशिभिः
स्वायत्तेन्द्रियैः कृतिभिः विद्वद्भिः ईडितता महाप्रभावोऽयं ब्रह्मविदिति
स्तुतता नोस्स्यादिति न किंतु स्तुततैव स्यादिति भावः । अन्यत्र&ndash; इह
बृंहतिपरभूमनि नः अत् भवति प्रकृतिसङ्गतः नुमतः ब्रह्मणि न रः तथा अत्वेन
उः स्यात् न अपि अत्र वशि कृति इडितता इति पदच्छेदः । बृंहतिपरभूमनि
बृंहतिः बृहिधातुः ‘बृहि वृद्धौ” इति भ्वादौ पठितः । श्तिपा निर्देशोऽयम् ।
तस्मात् परभूः परत्र विद्यमानः मन् मन्नित्याकारकप्रत्ययो यस्य तस्मिन्
बृंहतेर्मनिन्प्रत्ययेन निष्पन्ने इत्यर्थः । ब्रह्मणि ब्रह्मशब्दे
प्रकृतिसंगतः प्रकृतौ मन्प्रत्ययप्रकृतिभूते बृंहेति धातौ संगतः संबद्धः
नुमतः अततीत्यतः अततेस्सातत्यगमनार्थकाद्भौवादिकात् एचाद्यच् । नुमः अतः
नुमतः बृहिधातोरिदित्वात् &lsquo;इदितो नुम् धातोः&rsquo; इति विहितनुमागमात्प्राप्त
इत्यर्थः । नः नकारः अत् भवति । बृहिधातोर्नुमो नकारः ‘तपरस्तत्कालस्य’ इति
शाब्दिकसंकेतितो ह्रस्वोऽकारो भवतीत्यर्थः । &lsquo;सर्वधातुभ्यो मन्’ इत्यतो
मन्नित्यस्यानुवृत्तौ ‘बृंहेर्नोऽच्च’ इत्यौणादिकसूत्रेण नुमो नकारस्य
अत्त्वविधानादिति भावः । तथा एवमेव । अत्त्वेन नुमो नकारस्याकारादेशेन । उः
बकारोत्तरवर्तिऋकारस्य । ऋशब्दात् ङसि ‘ऋत उत्&rsquo; इत्येकादेशे उत्वे रपरत्वे
‘रात्सस्य' इति सलोपे रेफस्य विसर्गः । रः रेफः न स्यादिति न इति योजना ।
स्यादेवेत्यर्थः । बृ अ इति स्थिते ‘इको यणचि’ इति ऋकारस्य
यणादेशविधानादिति भावः । अत्र एवं निष्पन्ने ब्रह्मन्शब्दे वशि
वश्प्रत्याहारघटकमवर्णादौ कृति कृत्प्रत्यये इडितताऽपि इडागमयुक्तताऽपि न
स्यादिति पदद्वयमेवावर्त्यते । न स्यात् न भवेदित्यर्थः । ‘नेड्वशिकृति’
इतीण्निषेधात् । एवं सुदुष्करतमस्यास्य पद्यस्यार्थो
ब्रह्ममीमांसाशब्दनयनिपुणतमैस्सहृदयैर्विपश्चित्समुदयैस्सदयैस्सावधानं
सूक्ष्मया दृशा विभावनीयः ॥ यथावा&ndash;</p>
<h2 id="परददत-नरपसरगससवजष-वश-आतमन-पद-दव--स-च-ततर-नवशमन-भवत-परसम-पदय-यऽभयरहत--८५४-">प्रददाति निरुपसर्गस्स्वजुषे विश आत्मने पदं देवः । स च तत्र निविशमानो भवति परस्मै पदाय योऽभ्यर्हेत् ॥ ८५४ ॥</h2>
<p>अत्र प्रकृतस्य ब्रह्मजुषो मनुजस्य अप्रकृतस्य विशधातोश्च श्लेषः ।
तथाहि&ndash; यः पुमान् परस्मै पदाय परमं स्थानं प्राप्तुं &lsquo;क्रियार्थ’
इत्यादिना चतुर्थी । अभ्यर्हेत् योग्यो भवेत् । तस्मै स्वजुषे आत्मानं
सेवमानाय विशे मनुजशरीरकाय आत्मने चेतनाय । शरीरवाचकानां शब्दानां
शरीरिपर्यन्तताया आकृत्यधिकरणन्यायसिद्धतया विशे आत्मने
इत्यनयोस्सामानाधिकरण्यम् । &lsquo;द्वौ विशौ वैश्यमनुजौ&rsquo; इत्यमरः । देवः भगवान्
निरुपसर्गः इयत्पदमेतस्मै कथं देयमित्युद्वेगं दूरतः परिहरन्निति भावः ।
पदं तदर्हं दिव्यं स्थानं प्रददाति । स च स पुमानपि तत्र परस्मिन् पदे
निविशमानो भवति । भगवदनुगृहीतनिरवधिकनिश्श्रेयससाम्राज्यस्तत्रैव
तत्कैंकर्यैकरतिर्वसतीति भावः ।</p>
<p>पक्षे&ndash; यः ‘विश प्रवेशने’ इति पठितो धातुः परस्मैपदाय ‘लः परस्मैपदम्’
इति विहिताय परस्मैपदसंज्ञकाय लादेशाय अभ्यर्हेत् योग्यस्स्यात् विशधातोः
परस्मैपदिषु पठितत्वादिति भावः । तस्मै स्वजुषे स्वसमभिव्याहारभाजे विशे
विशधातवे देवः देवयति धात्वर्थं द्योतयतीति देवः
दीव्यतेर्णिजन्तात्पचाद्यच् उपसर्गाणां द्योतकत्वाद्देव इत्युक्तिः । निः
नीत्याकारकः उपसर्गः ‘उपसर्गाः क्रियायोगे’ इत्यनुशिष्टो निपातविशेषः ।
आत्मनेपदं ‘तङानावात्मनेपदम्’ इति विहितं शानजाख्यमात्मनेपदसंज्ञकं
प्रत्ययं प्रददाति ‘नेर्विशः&rsquo; इत्यनेन नीत्युपसर्गात्परीभूतस्य
विशतेरात्मनेपदानुशासनात्तस्य तद्दत्तत्वोपचारः । स च नीत्युपसर्गविशिष्टो
विशधातुरपि । तत्र तस्मिन्नात्मनेपदे परे सतीति शेषः । निविशमानो भवति तथा
निष्पद्यते । निसर्गतः परस्मैपदी विशधातुर्नीत्युपसर्गात्परत्वे
उक्तप्रकारेणात्मनेपदितां प्रपद्य निविशमान इति निष्पद्यत इति
निर्गळितोऽर्थः । अस्मिन्पक्षे आत्मनेपदं परस्मैपदायेत्यत्र
‘वैयाकरणाख्यायां चतुर्थ्याः' इति ‘परस्य च' इति सूत्राभ्यां चतुर्थ्या
अलुगिति ध्येयम् ॥</p>
<p>यथावा&ndash;</p>
<h2 id="नथपददवयसव-नरसगतससवरमधधरणरज--परमनमत-धतत-चटलससथन-तथ-सददशम-">नाथपदद्वयसेवी निर्सगतस्स्वैरमधिधरणिराजः । परमानमतं धत्ते चटुलस्स्थाने तथा सदादेशम् ॥</h2>
<p>अत्र भगवच्चरणसेविनो राजाधिराजस्य राजृधातोश्च प्रकृताप्रकृतयोश्श्लेषः ।
तथाहि&ndash; निसर्गतः न तु परप्रेरणया । स्वैरं स्वच्छन्दं यथा स्यात्तथा न तु
संकुचितं नाथस्य वेङ्कटनाथस्य पदद्वयसेवी चरणयुगं सेवमानः अधिधरणिराजः
अधिको धरणिराजः राजाधिराज इत्यर्थः । चटुलः चटवः स्तुतयः अस्य सन्तीति
चटुलः । सिध्मादिषु चटुशब्दपाठात् ‘सिध्मादिषु च' इति मत्वर्थीयो
लच्प्रत्ययः । चटून् लाति आदत्त इति वा &lsquo;आतोऽनुपसर्गे&rsquo; इति कप्रत्ययः ।
‘चटुश्चाटुश्च राजादिस्तुतौ पशुपिचण्डके’ इति वैजयन्ती ।
श्लाघ्यस्सन्नित्यर्थः । यद्वा&ndash; अचटुल इतिच्छेदः । अचपलस्सन्नित्यर्थः ।
‘मदेन किंचिच्चटुलालसानाम्' इत्यत्र ‘चटुलाश्चपलाः' इति मल्लिनाथेन
व्याख्यातत्वात् । स्थाने राज्ये इत्यर्थः । स्थितस्सन्नित्यध्याहारः ।
देशं जनपदं परमानमतं परेण उत्कृष्टेन मानेन गौरवेण मतं संमतं यथा स्यात्तथा
सदा सततं तथा अनिर्वचनीयं यथा स्यात्तथेत्यर्थः । धत्ते पुष्णाति । यद्वा&ndash;
सदादेशमिति समस्तं पदम् । परमानमतं परैश्शत्रुभिरपि मानेन गौरवेण मतं
अभिमतं सन्तं यथाविधि प्रयुक्ततया प्रशस्तं आदेशं शासनं धत्ते पुष्णाति ।
अथवा&ndash; सतां आदेशं आज्ञां परमानमतं महता पूजनेन विदितं यथा स्यात्तथा धत्ते
सज्जनादिष्टेन पथा सबहुमानमाधिराज्यं पुष्णातीति भावः । यद्वा&ndash; स्थाने इति
युक्तार्थकमेदन्तमव्ययं पृथक्पदमन्ते योज्यम् । सदादेशं धत्ते स्थाने ।
भगवच्चरणयुगळसेविनः इदं युक्तमित्यभिप्रायः । अन्यत्समानमेव ॥</p>
<p>पक्षे&ndash; हे नाथेति संबुद्धिः । अधिधरणीति पृथक्पदम् ।
विभक्त्यर्थेऽव्ययीभावः, भुवीत्यर्थः । राजः ‘राजृ दीप्तौ' इत्युक्तो धातुः
शपा निर्देशोऽयम् । निसर्गत एव न तु यगादिसमभिव्याहारात् स्वैरं यथेष्टं
पदद्वयसेवी उभयपदीत्यर्थः । स्वरितेत्त्वानुशासनेन क्रियाफलस्य
कर्तृगामित्वविवक्षायामात्मनेपदं परगामित्वविवक्षायां परस्मैपदं च भजमान
इति भावः । अत एव चटु श्लाघ्यं यथा स्यात्तथा परं स्वस्मात्परतो विद्यमानं
लस्थाने लटस्स्थाने । आनं अतं इतिच्छेदः। आनं अतमिति
मुक्तानुबन्धयोश्शानच्शत्रोर्ग्रहणम् । आनं आत्मनेपदित्वे शानचं अतं
परस्मैपदित्वे शतरि च ‘लटश्शतृशानचौ’ इति तयोरनुशासनादिति भावः । सदादेशं
सत्संज्ञकमादेशं ‘तौ सत्’ इति लादेशयोश्शतृशानचोस्सत्संज्ञाविधानादिति भावः
। धत्ते दधाति । राजृधातुस्स्वरितत्वेनोभयपदितया स्वभावसिद्धया यथेप्सितं
लस्थानिकं शानचं शतारं च सत्संज्ञकमादेशं लभत इति संपिण्डितोऽर्थः ॥
यथवा&ndash;</p>
<h2 id="इतरतरयगजजवलमभयपदरथपरधनतमधरम--भगवदरप-दवदव-भजमहऽननतगरकततकरषम-८५५">इतरेतरयोगोज्ज्वलमुभयपदार्थप्रधानतामधुरम् । भगवद्रूपं द्वंद्वं भजामहेऽनन्तगिरिकृतोत्कर्षम् ॥८५५</h2>
<p>अत्र लक्ष्मीनारायणरूपदिव्यमिथुनस्य प्रकृतस्य द्वंद्वसमासस्याप्रकृतस्य च
श्लेषः । तथाहि&ndash; इतरेतरयोगोज्ज्वलं&ndash;</p>
<p>तुल्यशीलवयोवृत्तां तुल्याभिजनलक्षणाम् ।<br>
राघवोऽर्हति वैदेहीं तं चेयमसितेक्षणा ॥</p>
<p>इत्याद्युक्तरीत्या परस्परसंबन्धेन परस्परं प्राप्तपरभागमित्यर्थः ।
यद्वा&ndash; अन्योन्यमविनाभावेन लब्धसत्ताकमित्यर्थः । यथोक्तं
लक्ष्मीतन्त्रे&ndash;</p>
<p>अहन्ता ब्राह्मणस्तस्य साऽहमस्मि सनातनी ।<br>
आत्मा स सर्वभूतानामहंभूतो हरिः स्मृतः ।<br>
अहंता सर्वभूतानां साऽहमस्मि सनातनी ॥<br>
अहंतया समाक्रन्तो ह्यहमर्थः प्रसिद्ध्यति ॥<br>
अहमर्थसमुत्था च साऽहन्ता परिकीर्तिता ।<br>
अन्योन्येनाविनाभावादन्योन्येन समन्वयात् ॥<br>
तादात्म्यं विद्धि संबन्धं मम नाथस्य चोभयोः ॥</p>
<p>इत्यादि । पक्षे ‘चार्थे द्वंद्वः’
इत्यनुशिष्टसमुच्चयान्वाचयेतरेतरयोगसमाहाररूपचार्थचतुष्टयमध्ये
इतरेतरयोगलक्षणार्थविशेषे उज्ज्वलं सामर्थ्यसद्भावेन समस्ततया प्रकाशमानम्
॥</p>
<p>इदमत्रावधेयं&ndash; ईश्वरं गुरुं च भजेति समुच्चये, भिक्षामटगां
चानयेत्यन्वाचये च न समासः, एकार्थीभावरूपसामर्थ्यविरहात् । तथाहि&ndash;
बहुव्रीहिघटकपदानां कर्माद्यन्तर्भावेणेव द्वंद्वघटकपदानां
चार्थान्तर्भावेणैकार्थीभाव आवश्यकः, ‘समर्थः पदविधिः' इति परिभाषितत्वात्
‘चार्थे द्वंन्द्वः' इत्युक्तेश्च । न चेतरेतरान्वये
परस्परनिरपेक्षाणामेकार्थीभावस्संभवति, येन
समुच्चयान्वाचयावेकार्थीभावान्तर्भूतौ स्याताम् । अतश्च इतरेतरयोगे समाहारे
च परस्परसाहित्यसत्त्वात्समासो भवति न तु समुच्चयान्वाचययोः। परं
त्वितरेतरयोगे साहित्यं विशेषणं द्रव्यं विशेष्यं, समाहारे तु साहित्यं
प्रधानं द्रव्यं विशेषणमिति विवेक्तव्यम् । अनयोरपि
साहित्यप्रधानकसमाहारापेक्षया वक्ष्यमाणरीत्या द्रव्यरूपोभयपदार्थप्रधानक
इतरेतरयोगो ज्यायानित्याशयेनोक्तमितरेतरयोगोज्ज्वलमितीति ॥</p>
<p>&lsquo;परस्परनिरपेक्षस्यानेकस्यैकस्मिन्नन्वयस्समुच्चयः ।
अन्यतरस्यानुषङ्गिकत्व अन्वाचयः । मिळितानामन्वय इतरेतरयोगः ।
समूहस्समाहारः’ इत्याहुः । उभयपदार्थप्रधानतामधुरं उभौ च तौ पदार्थौ
लक्ष्मीनारायणात्मकौ तयोः प्राधान्येन
उभयविभूतिशेषित्वव्यापित्वेश्वरत्वादौ समप्रधानतया रमणीयम् ॥</p>
<p>अस्या मम च शेषं हि विभूतिरुभयात्मिका ।<br>
यथा मया जगद्व्याप्तं स्वरूपेण स्वभावतः ।<br>
तया व्याप्तमिदं सर्वं नियन्त्री च तथेश्वरी ॥</p>
<p>इत्यादीनि प्रमाणान्यत्रानुसंहितानि ॥<br>
पक्षे-–क्रियान्वये वर्तिपदार्थयोरुभयोरपि प्राधान्येन मनोहरमित्यर्थः ।
&lsquo;उभयपदार्थप्रधानो द्वन्द्वः’ इति हि प्राचां प्रवादः । भगवती च भगवांश्च
भगवन्तौ ज्ञानादिषाड्गुण्यपूर्णौ भगवन्ताविति रूपं यस्य तत्
उभयोरप्युक्तगुणपरिपूर्तेस्तथोक्तिः । द्वंद्वं मिथुनम् । पक्षे&ndash; समासेषु
प्रधानभूतभगवद्विभूतितया परिगणितं द्वंद्वसमासमित्यर्थः ।
&lsquo;द्वंद्वस्सामासिकस्य च&rsquo; इति विभूतिविस्तराध्याये गानादिति भावः ।
भगवद्विभूतित्वादेव द्वंद्वस्यात्र भगवद्रूपतोक्तिः । ‘सामासिकः समाससमूहः
। तस्य मध्ये द्वंद्वसमासोऽहम् । स हि
पूर्वोत्तरान्यपदार्थप्रधानेभ्योऽव्ययीभावतत्पुरुषबहुव्रीहिभ्योऽप्युभयपदार्थप्रधानतयोत्कृष्टः&rsquo;
इति भाष्यतात्पर्यचन्द्रिकयोस्स्पष्टम् । एतदभिप्रायेणैव
ह्यत्रोभयपदार्थप्रधानतामधुरमित्युक्तम् । द्वंद्वं पुनर्विशिनष्टि&ndash;
अनन्तगिरिकृतोत्कर्षमिति । शेषाचले लब्धोत्कर्षमित्यर्थः । पक्षे अनन्तगिरि
पतञ्जलिवाचि महाभाष्ये लब्धोत्कर्षम् । अत्र अनन्तस्य भगवतो वासुदेवस्य
गिरि गीतारूपायां वाचि कृतोत्कर्षं उदाहृतप्रमाणानुसारेणोत्कर्षितं, अत एव
भगवद्रूपमित्यप्यर्थोऽनुसन्धेयः । भजामहे ॥</p>
<p>यथवा&ndash;</p>
<h2 id="नन-चतसततपरषपरव-तव-नयसतवन-समसऽहम--पशयमह-न-तलय-परतर-तलय-पद-परमवम--८५६-">ननु चेतस्तत्पुरुषेपूर्वे त्वां न्यस्तवान् समासेऽहम् । पश्यामीह न तुल्यं परत्र तुल्यं पदे परमवैमि ॥ ८५६ ॥</h2>
<p>अत्र कविना स्वचेतसः क्त्वाप्रत्ययस्य च श्लेषो वर्ण्यते तथाहि&ndash; ननु चेत!
हे हृदय! अहं त्वां पूर्वे अखिलजगत्कारणे । स चासौ पुरुषस्तत्पुरुषः
तस्मिन् सर्वेश्वरत्वादिना सकललोकविदिते परमपुरुषे न्यस्तवान्
विन्यस्तात्मरक्षाभरस्सन्निति यावत् । समासे सम्यगुपविशामि निर्भरतया सुखी
संवृत्तोऽस्मीत्यर्थः । संपूर्वकादासेः कर्तरि लडुत्तमैकवचनम् । अत एव इह
अस्मिन् लोके तुल्यं मम समं जनं कमपि न पश्यामि ॥</p>
<p>सत्कर्मनिरताश्शुद्धास्सांख्ययोगविदस्तथा ।<br>
नार्हन्ति शरणस्थस्य कलां कोटितमीमपि ॥</p>
<p>इत्यादिप्रमाणादिति भावः । परत्र पदे परस्मिन् पदे तु परं</p>
<p>&lsquo;ब्रह्मविदाप्नोति परम्&rsquo; इति श्रुतं परमपुरुषमेव तुल्यं मम सदृशं अवैमि
जानामि &lsquo;निरञ्जनः परमं साम्यमुपैति&rsquo; इति श्रुत्या
परमसाम्यस्यावेदितत्वादिति भावः ।</p>
<p>पक्षे&ndash; ननु च इतः इति छेदः । इतः अस्मिन् बुद्धिस्थे सार्वविभक्तिकस्तसिः
। अपूर्वे नञ्पूर्वे इत्यर्थः । अकारेण लुप्तनकारस्य नञो विवक्षा ।
तत्पुरुषे च तत्पुरुषसंज्ञके च समासे न तु यस्मिन्कस्मिंश्चित्समासे, अहं
त्वां त्वामित्युत्सृष्टानुबन्धस्य क्त्वाप्रत्ययस्य ग्रहणम्, ‘आनेमुक्’
इत्यादौ शानजादेरिवेति भावः । क्त्वाप्रत्ययमित्यर्थः । न्यस्तवान् सन् इह
अस्मिन् क्त्वाप्रत्यये तत्स्थाने इत्यर्थः । न तु ल्यं इति पदत्रयम् ।
ल्यं ल्यमित्युत्सृष्टानुबन्धस्य ल्यपो निर्देशः &lsquo;मतौ बह्वचः&rsquo; इत्यादौ
मतुवादेरिवेति भावः । न तु पश्यामि नैव पश्यामि ‘समासेऽनञ्पूर्वे क्त्वो
ल्यप&rsquo; इत्यनञ्पूर्वसमास एव क्त्वो ल्यब्विधानात् अकृत्वेत्यादौ नञ्समासे
ल्यपोऽदर्शनादिति भावः । परत्र पदे नञतिरिक्तशब्दपूर्वकसमासस्थले तु ल्यं
अवैमि &lsquo;अलंकृत्य नमस्कृत्य’ इत्यादौ ल्यपो दर्शनादिति भावः ।</p>
<p>यथावा&ndash;</p>
<h2 id="कलपनतगततवऽप-हरसवनततव-शरय-न-लकषमयससयत--भनतयप-वऽनत-हरसव-नयत-बहवतरपपरसकत-स--८५७-">कल्पान्तगतत्वेऽपि ह्रस्वान्तत्वं श्रियो न लक्ष्म्यास्स्यात् । भान्त्यपि वाऽन्ते ह्रस्वा नियतं बह्वीतरप्प्रसक्ता सा ॥ ८५७ ॥</h2>
<p>अत्र लक्ष्मीगतायाः तत्कटाक्षलब्धाया वा संपदः प्रकृतायाः
श्रीलक्ष्म्यादिशब्दानां चाप्रकृतानां श्लेषः । तथाहि&ndash; लक्ष्म्याः
श्रीसंबन्धिन्याः, लक्ष्मीकटाक्षलब्धाया वा । अस्मिन्नर्थे लक्ष्म्या इति
पञ्चमी वा । लब्धेति शेषः । श्रियः संपदः । श्रियो लक्ष्म्या इति वा योजना
। अर्थस्तु पूर्ववदेव । कल्पान्तगतत्वेऽपि संवर्तसमयभाक्त्वेऽपि । ह्रस्वः
अन्तः स्वरूपं यस्य तत्तथोक्तं, सामान्ये नपुंसकं, तस्य भावः
ह्रस्वान्तत्वं नश्वरत्वमिति यावत् । ‘अन्तस्स्वरूपे निकटे प्रान्ते
निश्चलनाशयोः&rsquo; इति हेमचन्द्रः । ‘अन्तोऽस्त्री निश्चये नाशे
स्वरूपेऽग्रेऽन्तिकेऽन्तरे' इति रत्रमाला च । न स्यात् । लक्ष्मीसंबन्धिनी
तत्कटाक्षलब्धा वा संपत्तिः कल्पान्तेऽपि न नश्वरी स्यादित्यभिप्रायः ।
इतरप्प्रसक्ता इतरासु देवतासु स्थिता इतराभ्यो देवताभ्यो लब्धा वा
‘सर्वनाम्नो वृत्तिमात्रे’ इतीतराशब्दस्य पुंवद्भावः इतरप्प्रसक्तेत्यत्र
पकारस्य &lsquo;अनचि च&rsquo; इति द्वित्वमर्थान्तरे शब्दावैरूप्यायावश्यकम् ।
यद्वा&ndash;कल्पति कल्पप इव तरेति तरप उत्सृष्टानुबन्धस्य ग्रहणे अर्थान्तरेऽपि
पकारस्य न द्वित्वावश्यकतेति बोध्यम् । सा श्रीरित्यर्थः । बह्वी
भान्त्यपिवा अविमर्शावसरे अपरिच्छिन्नतया भासमानाऽपि वा अन्ते निर्णयावसरे
ह्रस्वा आशुविनाशिनीति यावत् । भवति नियतं नूनं
भगवल्लक्ष्म्यतिरिक्तदेवतासंबन्धिनी तत्प्रसादासादिता वा संपत्
अविमर्शदशायामनन्ततया भासमानाऽपि तत्त्वनिष्कर्षसमये परिमितैव ज्ञायत इति
भावः ।</p>
<p>पक्षे&ndash; कल्पान्तगतत्वे कल्पः कल्पप्प्रत्ययः तस्य अन्तगतत्वे
स्वस्मात्परत्रावस्थाने सति । इदमुपलक्षणं तरबादिपरकत्वस्य । अपिशब्दो
भिन्नक्रमः श्रिय इत्यत्र संबध्यते । लक्ष्म्या लक्ष्मीशब्दस्य, अर्थगतस्य
स्त्रीत्वस्य शब्दे आरोप इत्यसकृदवोचाम । एवमग्रेऽपि । श्रियोऽपि
श्रीशब्दस्य च । ह्रस्वान्तत्वं न स्यात् । यतो घरूपकल्पबादिपरकत्वे
&lsquo;नद्याश्शेषस्यान्यतरस्याम्’ इत्यङ्यन्तनद्या ङ्यन्तैकाचश्च विहितो
ह्रस्वविकल्पः &lsquo;कृन्नद्या न’ इति निषिध्यते । लक्ष्मीशब्दश्च कृन्नद्यन्तः
‘लक्षेर्मुट्च&rsquo; इत्यौणादिकसूत्रेण लक्षधातोरीप्रत्ययविधानात् । तस्य च
‘यूस्त्र्याख्यौ नदी’ इति नदीसंज्ञकत्वात् । श्रीशब्दस्तु
‘नेयङुवङ्स्थानावस्त्री&rsquo; इति निषेधेनानद्यन्तत्वात्तदविषय एव । एवंच
लक्ष्मीकल्पा श्रीकल्पेति दीर्घघटितमेव रूपं भवति, न तु लक्ष्मिकल्पा
श्रिकल्पेति ह्रस्वघटितम् । विशेषान्तरमप्याह&ndash; भान्तीत्यादिना । अपीत्यस्य
अपिचेत्थर्थः । भान्ती भान्तीशब्दः तरप्प्रसक्ता । तरप् तरप्प्रत्ययः
प्रसक्तो यस्यां सा तथोक्ता, तरप्प्रत्ययान्तेति यावत् । कल्पान्तगतत्वे च
उक्त एवार्थः । अन्ते वाह्रस्वा विकल्पेन ह्रस्वा स्यात् ह्रस्वशब्दात्
मत्वर्थीयः, अर्श आद्यच् । ह्रस्वान्ता भवेदित्यर्थः । ‘उगितश्च’ इति
घरूपकल्पादिपरकत्वे ह्रस्वस्य विकल्पेन विधानादिति भावः । उगिदन्तश्चायं
भान्तीशब्दः । किंच सा भाषितपुंस्कत्वेन ङ्यन्तत्वेनानेकाच्त्वेन च
प्रसिद्धेति भावः । बह्वी बह्वीशब्दः तरप्रसक्ता सती कल्पान्तगतत्वे वा
अन्ते नियतं ह्रस्वा स्यात् नित्यं ह्रस्वान्ता स्यादित्यर्थः ।
‘घरूपकल्पचलड्ब्रुवगोत्रमतहतेषु ङ्योनेकाचो हस्वः' इत्यनेन सूत्रेण नित्यं
ह्रस्वविधानादिति भावः । &lsquo;भाषितपुंस्कात्परो यो ङीप्
तदन्तस्यानेकाचोऽङ्गस्य ह्रस्वस्स्यात् घरूपकल्पप्रत्ययेषु परेषु
चेलडादिषूत्तरपदेषु च&rsquo; इति सूत्रार्थः । घेति तरप्तमपोस्संज्ञा ‘तरप्तमपौ
घः’ इति संज्ञाविधानात् । एवंच भान्तीशब्दोत्तरप्कल्पपोः परयोः
ह्रस्वविकल्पाद्भान्तितरा भान्तिकल्पेति रूपं, हृस्वाभावपक्षे–-
‘तसिलादिषु' इति पुंवद्भावेभात्तरा भात्कल्पेत्येवरूपं न तु
भान्तीतरेत्यादि । बह्वीशब्दात्तयोः परयोर्नित्यं ह्रस्वे बह्वितरा
बह्विकल्पेति रूपमित्यवहितहृदयैस्सहृदयैश्शब्दविदग्रणीभिर्विभावनीयम् ॥</p>
<p>यथावा&ndash;</p>
<h2 id="कदशनभगसपगत-परकतवतपदवदथ-भवत-य-रज--अनननतसयसय-पनरनसपलपत-सदऽप-भवत-हर--८५८-">कदशनभुगसूपगतः प्राक्त्वत्पदविदथ भवति यो राजा । अन्नन्तस्यास्य पुनर्नसूपलुप्तं सदाऽपि भवति हरे ॥ ८५८ ॥</h2>
<p>हे हरे! प्राक् त्वच्चरणशरणागतेः पूर्वं यः पुमान् कदशनं कुत्सितान्नं
भुङ्क्त इति कदशनभुक् सन् असूपगतः असुभिः प्राणैः उपगतः असवः उपगताः येनेति
वा । कदन्नाभ्यवहारेणैव प्राणान् धारयितेति भावः । यद्वा - असूपगतः
कदशनभुगिति योजना । सूपं गतस्सूपगतः ‘द्वितीया श्रित’ इत्यादिना समासः । स
न भवतीत्यमुपगतः कदशनभुक् कदन्नभोक्ता भवति
व्यञ्जनादिदविष्ठयावनाळादिगर्ह्यान्नभोजी भवतीत्यर्थः । अथ त्वत्पदवित् तव
पदे चरणे विन्दति प्राप्नोतीति तथोक्तः । त्वच्चरणप्रपन्नस्सन्नित्यर्थः ।
राजा भवति । तस्यास्य आदौ कदशनभोक्तुः ततो
भगवदनुग्रहाधिगतराजभावस्येत्यर्थः । अन्नं पुनः ओदनं तु सदाऽपि न सूपलुप्तं
लुप्तसूपं न भवति । सूपेत्युपलक्षणमुपसेचनान्तरस्यापि ।
मृष्टान्नभोक्तृत्वं भवतीत्यर्थः । अन्नन्तस्येत्यत्रानुस्वारस्य ‘वा
पदान्तस्य’ इति वैकल्पिकः परसवर्णः अर्थान्तरे शब्दैकरूप्यायेति ध्येयम् ॥</p>
<p>पक्षे&ndash; यः कदशनभुक्छब्दः प्राक्छब्द त्वत्पदविच्छब्दश्च सुना सुप्रत्ययेन
उपगतो न भवतीत्यसूपगतः भवतीति प्रत्येकं योज्यं ‘हल्ङ्याभ्यो
दीर्घात्सुतिस्यपृक्तं हल्' इत्यनेन लुप्तसुप्रत्ययो भवतीत्यर्थः । अथ अथ च
किंचेत्यर्थः । ‘अथ समुच्चये । मङ्गळे संशयारम्भाधिकारानन्तरेषु च ।
अन्वादेशे प्रतिज्ञायां पश्चात्साकल्ययोरपि' इति हेमचन्द्रः । यो राजा भवति
राजेतिशब्दा विद्यते । अन्नन्तस्य अन्निति वर्णसमुदयोऽन्ते यस्य तथोक्तस्य
अस्य पुनः राजन्शब्दस्य तु सदाऽपि नित्यमपि नसूपलुप्तं न सु
इत्यनयोर्वर्णयोः उपलुप्तं लोप इत्यर्थः । लुम्पतेर्भावे क्तः । भवति
‘हल्ङ्याभ्यः’ इति सुलोपः &lsquo;नलोपः प्रातिपदिकान्तस्य’ इति नलोपश्च
भवतीत्यर्थः । यद्वा&ndash; अथेत्येतन्नसूपलुप्तमित्यत्रान्वेति । साकल्येन
सुप्रत्ययनकारयोर्लोपो भवतीत्यर्थः । अस्य पुनरित्यनेन
कदशनभुगादिशब्दापेक्षया वैलक्षण्यं सूचितम् । तेषां सुप्रत्ययमात्रलोपः
अस्य तु नकारस्यापि लोप इति वैलक्षण्यं बोध्यम् । अत्र
भगवच्चरणारविन्दप्रपन्नस्य प्रकृतस्य कदशनभुगादिशब्दस्याप्रकृतस्य च श्लेषः
॥</p>
<p>यथावा&mdash;</p>
<h2 id="अपपरतयय-भवत-चतसवय-भव-रमश-भवत-भव-एव--कथमघवतऽसय-भव-वदध-परपत-भवतसधवम--८५९-">अप्प्रत्ययो भवति चेत्स्वयं भुवि रमेश भवति भव एव । कथमघवतोऽस्य भावो वृद्धिं प्राप्तो भवेत्साध्वीम् ॥ ८५९ ॥</h2>
<p>अत्र भगवदप्रत्ययितस्य पुंसः प्रकृतस्य अप्प्रत्ययान्तस्य
भूधातोरप्रकृतस्य च श्लेषः । तथाहि&ndash; हे रमेश! स्वयंभुवि कारणान्तररहिते
सर्वकारणभूते इत्यर्थः । &lsquo;प्रभुर्मनीषी परिभूः स्वयंभूः&rsquo; इति श्रुतेः ।
भवति त्वयि अप्प्रत्ययः अविश्वासश्चेत् भव एव भवति । त्वयि
महाविश्वासोपलक्षितमात्मरक्षाभरमनर्पयितुस्संसारो दुस्त्यज इति भावः ।
यद्वा&ndash; स्वयंभुवि भवति अप्रत्ययः नञत्र विरोधे विरुद्धज्ञानं
नानात्वधीरिति यावत् । भवति चेत् । भवतीत्युत्तरवाक्यादपकृष्यते । तस्य भव
एव संसार एव भवति ।</p>
<p>यदेवेह तदमुत्र यदमुत्र तदन्विह ।<br>
मृत्योस्स मृत्युमाप्नोति य इह नानेव पश्यति ॥</p>
<p>इति श्रुत्युक्तरीत्या परमात्मनि भेदद्रष्टुर्मृत्युशब्दितसंसारप्राप्तिरेव
भवतीत्यर्थः । &ldquo;यदेव परमात्मतत्त्वमत्र लोकेऽहमित्यनुसंधीयमानतयाऽऽत्मभूतं
तदेव लोकान्तरस्थानामप्यात्मभूतं, ततश्चात्मभेदो नास्तीत्यर्थः । इह
परमात्मनि भेदमिव यः पश्यति सः संसारात्संसारं प्राप्नोति” इति श्रुत्यर्थो
वर्णित उपनिषद्भाष्ये । अघवतः एवं विरुद्धज्ञानमूलभूतपाप्मवतः अस्य जनस्य
भावः स्थितिः स्वभावः अभिप्रायो वा
‘भावस्सत्तास्वभावाभिप्रायचेष्टात्मजन्मसु&rsquo; इत्यमरः । साध्वीं
परब्रह्मध्यानैकतानतया श्रेयसीं वृद्धिं प्राप्तः कथं भवेत् । यद्वा&ndash; अस्य
साध्वीं वृद्धिं प्राप्तो भावः कथं भवेदिति योजना । साध्वीं वृद्धिं
प्राप्तः अपरिच्छिन्न इति यावत् । भावः विभूतिः नित्यविभूतिरित्यर्थः ।
&lsquo;भावो बुधे विभूतौ च&rsquo; इति शेषः । इदृशस्योक्तविधं भाग्यं दुर्लभमिति भावः ॥</p>
<p>पक्षे&ndash; भुवि भूधातौ अप्प्रत्ययः ‘ॠदोरप्' इति विहितः अप् इत्याकारकः
प्रत्ययः भवति चेत् भवः स्वयमेव भवात भव इति हेत्वन्तरनिरपेक्षमेव
निष्पद्यत इत्यर्थः । अस्य भूधातोः अघवतः घेत्युत्सृष्टानुबन्धस्य घञो
ग्रहणम् । अविहितघञ्प्रत्ययस्य सत इत्यर्थः । साध्वीं वृद्धिं ‘अचो ञ्णिति'
इति शास्त्रविहितां ञिन्निमित्तां वृद्धिं प्राप्तः भाव इति कथं भवेत् ।
घञभावे कथमेवं रूपं निष्पद्येतेत्यर्थः ॥ यथावा&ndash;</p>
<h2 id="परयससतव-चतत-पर-इह-यदयकदसथतऽवसत--कषण-तदव-समसत-परयशचतत-भवनन-सदह--८६०-">प्रायस्सत्वं चित्ते पर इह यद्येकदास्थितोऽवसितौ । कृष्ण तदेव समस्तं प्रायश्चित्तं भवेन्न संदेहः ॥ ८६० ॥</h2>
<p>अत्र प्रस्तुतभगवद्ध्यानरूपप्रायश्चित्तस्य अप्रस्तुतप्रायश्चित्तशब्दस्य
च श्लेषः । तथाहि&ndash; पर इहेत्यत्र परः इह इति छेदः । हे कृष्ण! परः
‘अक्षरात्परतः परः’ इत्याद्युक्तरीत्या सकलचेतनविलक्षणस्सर्वोत्तरः सः ॥</p>
<p>सकृत्स्मृतोऽपि गोविन्दो नृणां वर्षशतैश्चितम् ।<br>
पापराशिं दहत्याशु तूलराशिमिवानलः ॥</p>
<p>इत्याद्युक्तरीत्या सकललोककलुषविध्वंसनपटीयस्तया प्रसिद्धः त्वं इह अस्मिन्
लोके चित्ते चेतसि अवसितौ । शरीरावसाने एकदा जातुचिदपि वा न तु सर्वदेति
भावः । प्रायः सान्तमव्ययं भूम्नि ‘प्रायो भूम्नि' इत्यव्ययेष्वमरः । बहुश
इत्यर्थ‌ः । यदि स्थितः स्मृतश्चेदित्यर्थः । तदेव तदवस्थानमेव समस्तं
सर्वं प्रायश्चित्तं निष्कृतिः भवेत् । प्रायश्चित्तशब्दश्च रूढ्या योगेन च
पापनिवर्तनक्षमं धर्ममाचष्टे । प्रायश्चित्तशब्दः पापक्षयार्थे
नैमित्तिककर्मविशेषे रूढ इत्याहुस्सांप्रदायिका निबन्धनकृतः ।
योगस्त्वङ्गिरसा दर्शितः&ndash;</p>
<p>प्रायो नाम तपः प्रोक्तं चित्तं निश्चय उच्यते ।<br>
तपो निश्चयसंयुक्तं प्रायश्चित्तमिहोच्यते ॥</p>
<p>इति । अनुष्ठितेन द्वादशवार्षिकादिना अवश्यं पापं निवर्तत इति
विश्वासयुक्तं व्रतानुष्ठानलक्षणं तपः प्रायश्चित्तमिति तदर्थः ।
स्मृत्यन्तरेण चायं निरुक्तः&ndash;</p>
<p>प्रायः पापमिति प्रोक्तं चित्तं तस्य विशोधनम् । इति । न संदेहः नात्र
संशयः ।</p>
<p>पापे गुरूणि गुरुणि स्वल्पान्यल्पे च तद्विदः ।<br>
प्रायश्चित्तानि मैत्रेय जगुस्स्वायंभुवादयः ॥<br>
प्रायश्चित्तान्यशेषाणि तपःकर्मात्मकानि वै ।<br>
यानि तेषामशेषाणां कृष्णानुस्मरणं परम् ॥</p>
<p>इत्युक्तप्रक्रियया इदमेवाखिलप्रायश्चित्तं भवेदित्यत्र न संदेग्धव्यमिति
भावः । एतत्प्रमाणप्रत्यभिज्ञापनायैव अत्र मूलश्लोके कृष्णेति संबोधनं
कृतमित्यवगन्तव्यम् ॥</p>
<p>पक्षे— एकदा समासविवक्षायामित्यर्थः । प्रायः प्रायशब्दः । अदन्तोऽयम् ।
अस्मिन् पक्षे पर इहेत्यत्र परे इहेति छेदः । चित्ते चित्तशब्दे परे परत्र
विद्यमाने सति । अवसितौ अवसाने विरामे अन्ते इत्यर्थः । एकदा आस्थित इति
छेदः । सत्वं आस्थितो यदि समस्तं समासं प्राप्तं तदेव प्रायः चित्तमिति
पदद्वयमेव प्रायश्चित्तं भवेत् प्रायश्चित्तमिति निष्पद्येतेत्यर्थः ।
‘प्रायस्य चित्तिचित्तयोः' इति प्रायशब्दात्परस्य चित्तशब्दस्य
सुडागमविधानात् । यद्यपि सुडागमश्चित्तशब्दाद्यवयवभूत एव, &lsquo;आद्यन्तौ टकितौ&rsquo;
इति परिभाषणात् । तथाऽपि तस्य प्रायशब्दान्ते’ श्रवणात् प्रायशब्दोऽवसाने
सत्वमास्थित इत्युक्तम् । आगमसकारस्य श्चुत्वेन शत्वम् । वस्तुतस्तु भाष्ये
&lsquo;प्रायस्य चित्तिचित्तयोस्सुडस्कारो वा’ इति
पठितत्वात्प्रायशब्दान्त्यावयवभूतस्याकारस्य अस्कारे प्रायशब्द एवावसाने
सत्वमास्थितो भवतीति न पूर्वोक्तक्लेशोऽनुसर्तव्यः । अस्कार इति
प्रतीकमादाय ‘अस्य स्थाने अस्कारः अस्कारः शकन्ध्वादित्वात्पररूपम्’ इति
कैयटेन विवृतम् । अस्य प्रायशब्दान्त्यस्य ह्रस्वाकारस्य अस्कारः असितिकरणं
स एव अस्कारः । अ अस्कार इत्यत्र सवर्णदीर्घमाशङ्क्य
शकन्ध्वादित्वात्पररूपमित्युक्तमिति कैयटग्रन्थाभिप्रायः ॥</p>
<p>यथावा&ndash;</p>
<h2 id="चतत-पर-परपदय-परयशचतत-बभषत-तर-य--परयणनत-सयज-परव-सवनतन-तन-भवतवयम-">चित्तं परं प्रपद्य प्रायश्चित्ती बुभूषति तरां यः । प्रायेणान्ते सयुजा पूर्वं स्वन्तेन तेन भवितव्यम् ॥</h2>
<p>अत्र भगवत्प्रपित्सुचेतनस्य प्रकृतस्य चित्तशब्दस्याप्रकृतस्य च श्लेषः ।
चित् तं इतिच्छेदः । यः चित् चेतनः तं &lsquo;अहं त्वा सर्वपापेभ्यो
मोक्षयिष्यामि’ इत्यादिना शरणागत जनसकलकलुषनिर्धूननकृतप्रतिज्ञतया
प्रसिद्धम् । परं ब्रह्मविदाप्नोति परम्’ इति ब्रह्मवित्प्राप्यतया श्रुतं
परमात्मानं प्रपद्य शरणमुपेत्य प्रायश्चित्ती बुभूषति तरां अतिशयेन
प्रायश्चित्तवान्भवितुमिच्छति । ‘अनादेर्निस्सीम्नो दुरितजलधेर्यन्निरुपमं
विदुः प्रायश्चित्तं रघुयदुधुरीणाशयविदः&rsquo; इति प्रपदनस्य
निरुपमप्रायश्चित्तत्वोक्तेरिति भावः । पूर्वं आदौ स्वन्तेन शोभनः अन्तो
निश्चयो यस्य तथोक्तेन दृढनिश्चयेनेत्यर्थः ।
बृहस्पतिप्रमुखैरप्यकम्पनीयमहाविश्वासशालिनेति भावः । &lsquo;अन्तोऽस्त्री निश्चय
नाशे स्वरूपेऽग्रेऽन्तिकेऽन्तरे&rsquo; इति रत्नमाला । तेन चेतनेन अन्ते
देहावसाने सयुजा शरण्यसमानापहतपाप्मत्वादिगुणकेनेत्यर्थः । ‘युज्यत इति
युक्छब्दो गुणपरः । धर्मिणि हि गुणस्संबध्यते । समानगुणकस्सयुक्’ इति
महासिद्धान्ते व्यासार्याः । यद्वा-एकस्मिन् सप्रकारकब्रह्मरूपभोग्ये
भोक्तृत्वेन ब्रह्मणा सह युज्यत इति सयुक् तेन तथोक्तेन प्रायेण भवितव्यम्
। नात्र सन्देग्धव्यमिति भावः &lsquo;सोऽश्नुते सर्वान्कामान्सह । ब्रह्मणा
विपश्चिता’ इति श्रुत्यर्थोऽत्रानुसन्धेयः ॥</p>
<p>नन्वेवं सायुज्यशब्दस्य सार्ष्टिताशब्दस्य च ‘एतासामेव देवताना ्ँ सायुज्य
्ँ सार्ष्टिताम्’ इत्यादिश्रुतिषु सहप्रयोगोऽनुचितस्स्यात् आर्ष्टिर्ह्यशनं
भोग इति समानार्थकत्वादुभयोरिति चेदुच्यते । सायुज्यं नाम उभयोर्भोक्तव्ये
विशेषाभावः । सार्ष्टिस्तु भोगस्य तरतमभावाभावः । यथाऽनुगृहीतं
परिपूर्णब्रह्मानुभवाधिकारे श्रीमदाचार्यैः&ndash;</p>
<p>सायुज्यमुभयोरत्र भोक्तव्यस्याविशिष्टता ।<br>
सार्ष्टिता तत्र भोगस्य तारतम्यविहीनता ॥ इति ।</p>
<p>अन्यत्र&ndash; यः प्रायशब्दः परं परत्र विद्यमानं चित्तं चित्तशब्दं प्रपद्य
प्राप्य प्रायश्चित्ती बुभूषति तरां समस्ततया प्रायश्चित्तशब्दो
भवितुमिच्छति तराम् । पूर्वं स्वन्तेन सुशब्दस्सुबुपलक्षकः विग्रहदशायां
श्रूयमाणसुबन्तेनेति यावत् । तेन प्रायेण प्रायशब्देन अन्ते सयुजा
सवर्णयुक्तेन भवितव्यं न तु प्राय इत्यव्ययेन, तस्य &lsquo;अव्ययादाप्सुपः&rsquo; इति
सुब्लोपविधानेन सर्वदाऽप्यश्रूयमाणसुब्विभक्तिकत्वात्, स्वत एव सान्ततया
अन्ते सयुजेति विधानस्यानावश्यकत्वाच्च । ‘प्रायस्य चित्तिचित्तयोः&rsquo; इति
प्रायशब्दस्यैव ह्यस्कारो विधीयते । स्वतस्सिद्धेऽपि प्रायशब्दस्य
सुबन्तत्वे स्वन्तेनेति विशेषणमुक्तविशेषार्थद्योतनायैवेति ध्येयम् ।
अन्यत्सर्वमव्यवहितपूर्वोदाहरणे निरूपितम् ॥ यथावा&ndash;</p>
<h2 id="जञयसस-सतपदवदमदश-भवत-परवपरयरय-एक-यनशरतमप-सरव-सपषट-शरत-भवत-">ज्ञेयस्स सत्पदविदामादेशो भवति पूर्वपरयोर्यः। एको येनाश्रुतमपि सर्वं स्पष्टं श्रुतं भवति ॥</h2>
<p>अत्र सर्वप्रशासितुः परमात्मनः प्रकृतस्य
शब्दशास्त्रीयैकादेशस्याप्रकृतस्य च श्लेषः । तथाहि- सः वक्ष्यमाणः
अश्रुतश्रुतत्वकारणभूत आदेशः सत्पदविदां ‘सदेव सोम्येदम्&rsquo; इति
श्रुतसद्वस्तुवेतॄणां &lsquo;पदं व्यवसितत्राणस्थानलक्ष्माङ्घ्रिवस्तुषु&rsquo; इत्यमरः
। ज्ञेयः ज्ञातुं शक्यः । आदेशसच्छब्दयोरेकार्थकत्वादिति भावः । ज्ञेय इति
ज्ञाधातुप्रयोगेण सद्विद्योपसंहारगतं ‘तद्धास्य विजिज्ञौ'
इत्येतत्प्रत्यभिज्ञाप्यते । सद्विद्यागतार्थप्रतिपादकत्वादस्य पद्यस्य ।
यद्वा&ndash; सत्पदविदां सतां ब्रह्मविदां पदं स्थानं पादं वा विन्दन्ति
प्राप्नुवन्तीति तथोक्ताः तेषां, विन्दतेः क्विप् ।
ब्रह्मविदाचार्योपसदनशालिनामेवेत्यर्थः । ‘सर्वं वाक्यं सावधारणम्’ इति
न्यायात् । सः पूर्वोक्तप्रकार आदेशः ज्ञेयः न तु
केवलापरविद्याविदामनूचानमानिनां स्तब्धानामिति भावः । इदं च
श्वेतकेतुर्नामोद्दालकस्य पुत्रो द्वादशवर्षाणि गुरुकुले
वसन्नधिगतसाङ्गवेदो महामना अनूचानमानी स्तब्धोऽभ्येत्य
ब्रह्मविदग्रेसरस्योद्दालकस्य निजपितुस्संनिधिं तेन च ‘यन्नु सोम्येदं
महामना अनूचानमानी स्तब्धोऽस्युत तमादेशमप्राक्ष्यो येनाश्रुतं श्रुतं
भवति’ इति पृष्टस्तदपरिज्ञानेन विगळितचित्तसमुन्नतिस्तदुपसदनेनैव
तादृशमादेशं ज्ञातवान्नत्वन्यथेत्येतदभिसंधायोक्तमित्यवगन्तव्यम् । आदेशमेव
विशिनष्टि&ndash; भवतीत्यादिना । यः पूर्वपरयोः पूर्वस्य चतुर्मुखादेः परस्य
अर्वाचीनस्यास्मदादेश्च एकः अद्वितीयः आदेशः आदिश्यतेऽनेनेत्यादेशः आदेष्टा
प्रशास्ता भवति । ‘एतस्य वा अक्षरस्य प्रशासने गार्गि सूर्याचन्द्रमसौ
विधृतौ तिष्ठतः । अन्तः प्रविष्टश्शास्ता जनाना ्ँ सर्वात्मा । एकश्शास्ता
न द्वितीयोऽस्ति शास्ता । शास्ता विष्णुरशेषस्य । प्रशासितारं सर्वेषाम्’
इत्यादिप्रमाणात् । आङ्पूर्वकाद्दिशेः करणे घञ्, &lsquo;अकर्तरि च कारके
संज्ञायाम्&rsquo; इत्यनुशासनात् । न च
विवक्षितादेशकर्तृत्वरूपार्थविरोधश्शङ्क्यः ‘विवक्षातः कारकाणां
प्रवृत्तिः' इतिशाब्दिकोक्तनयात्कर्तर्येव करणान्तरनैरपेक्ष्येण
साधकतमत्वविवक्षया तथा प्रयोगोपपत्तेः । आदेशमेव विशिनष्टि&ndash; येनेति । येन
श्रुतेनेति यावत् । अश्रुतमपि सर्वं स्पष्टं यथा स्यात्तथा श्रुतं भवति ।
इदमुपलक्षणं श्रुतेन मतेन विज्ञातेन अश्रुतममतमविज्ञातं श्रुतं मतं
विज्ञातं भवतीत्यस्य । अत्र ‘उत तमादेशमप्राक्ष्यो येनाश्रुतं श्रुतम्’ इति
सद्विद्यावाक्यार्थस्सर्वोऽपि प्रत्यभिज्ञापितः । अत्र ‘येनाश्रुतं श्रुतं
भवति’ इत्यत्र ‘कस्मिन्नु भगवो विज्ञाते सर्वमिदं विज्ञातं भवति, आत्मनि
खल्वरे दृष्टे श्रुते मते विज्ञाते इदं सर्वं विदितं भवति’ इति
मुण्डकबृहदारण्यकवाक्यानुरोधेन येन श्रुतेनेत्याद्यर्थो वर्णितः ।
येनाश्रुतं श्रुतमित्यनेन उपादानत्वं प्रशासितृत्वार्थकादेशशब्देन
चात्मस्वरूपमुक्तम् । तथाचात्मभूतमुपादानं सद्विद्यावेद्यमिति
निष्पन्नोर्थः । अन्यत्सर्वं सुगमं ब्रह्ममीमांसाविदामित्यलं प्रपञ्चेन ॥</p>
<p>पक्षे&ndash; सत्पदविदां साधुशब्दशास्त्रवेतॄणां सः ज्ञेयः । यः पूर्वपरयोः एकः
आदेशः भवति ‘एकः पूर्वपरयोः' इत्यधिकारविहितः &lsquo;आद्गुणः&rsquo; । वृद्धिरेचि ।
अकस्सवर्णे दीर्घः' इति गुणवृद्धिसवर्णदीर्घादिरेकादेशो विद्यते । येन
उक्तविधेनादेशेन अश्रुतमपि असंहितावस्थायां आदेशात्पूर्वं अप्राप्तश्रवणमपि
ओकारौकाराकारादि स्पष्टं श्रुतं भवति संहितायां विवक्षितायां प्राप्तश्रवणं
भवति । यथा उप&ndash; इन्द्र इति स्थिते गुणादेशविधानात्प्रागश्रुत एकारः
तदादेशविधानानन्तरं श्रूयते । यथाच कृष्ण एकत्वमिति स्थिते अश्रूयमाण ऐकारो
वृद्ध्यादेशविधानानन्तरं श्रूयते । यथा चात्रैव पद्ये येन
अश्रुतमित्यवस्थायामश्रुत आकारः आदेशविधानानन्तरं श्रूयत इत्यादि
द्रष्टव्यम् ॥</p>
<p>यथावा&ndash;</p>
<h2 id="इह-ततपरषऽजदवततरपद-एव-सत-सदऽधपत--अनशसनन-भयतकदधपत-क-कद-दश--८६३-">इह तत्पुरुषेऽजादावुत्तरपद एव सति सदाऽधिपतौ । अनुशासनेन भायात्कदधिपतिः कोः कदा देशे ॥ ८६३ ॥</h2>
<p>अत्र परमपुरुषस्य श्रीनिवासस्य प्रकृतस्य कदधिपतिरूपतत्पुरुषस्य
चाप्रकृतस्य श्लेषः । तथाहि&ndash; अजादौ अजस्य स्रष्टृतया प्रख्यातस्य
ब्रह्मणोऽप्यादौ कारणभूते अधिपतौ ‘एष भूताधिपतिः’ इत्यादिश्रुते
निरुपाधिकसर्वलोकेश्वरे । यद्वा&ndash; अजादौ अधिपतौ चतुर्मुखादेरीश्वरे
&lsquo;स्वामीश्वराधिपति&rsquo; इत्यादिना अधिपतिशब्दयोगेन अजादावित्यत्र सप्तमी । स
चासौ पुरुषश्च तत्पुरुषः । तस्मिन् ‘योऽस्याध्यक्षः परमे व्योमन्' इति
श्रुतपरमव्योमनिलयतया प्रसिद्धे ‘पुरुष एवेद ्ँ सर्वम्' इति
सर्वजगच्छरीरकतया श्रुते श्रीनिवासे इह अस्मिन् शेषाचलरूपे उत्तरपदे उत्तमे
स्थाने सदा न तु यदाकदाचित् सत्येव विद्यमान एव कोः भुवः ‘गोत्रा कुः
पृथिवी' इत्यमरः । देशे प्रदेशे कदधिपतिः कुत्सितोऽधिपतिः
आकालिकापेक्षिकैश्वर्यवत्तया कुत्सनविषय ईश्वरंमन्योऽन्य इति भावः ।
अनुशासनेन प्रशासितृत्वेन कदा भायात् । सर्वेश्वरेश्वरे सर्वप्रशासितरि
श्रीनिवासे शेषाद्रौ देदीप्यमानवैभवे सति भुवि मितंपचैश्वर्यः कोऽपि
प्रशास्तृतया न कदाऽपि भायादिति भावः ॥</p>
<p>अन्यत्र&ndash; तत्पुरुषे, एवेत्येतदिहान्वेति । तत्पुरुषसमासे विवक्षित एव न
तु बहुव्रीहाविति भावः । तेन कूष्ट्रो राजेत्यादौ वक्ष्यमाणः कदादेशो न
भवतीति ध्येयम् । अजादौ अज्वर्णादौ अधिपतौ अधिपतिशब्दे । अजादाविति विशेषणं
वस्तुस्वरूपकथनमात्रपरं अधिपतिशब्दस्याजादितायाः स्फुटत्वात् । उत्तरपदे
सति अनुशासनेन कोः कदित्यादिपदैः प्रत्यभिज्ञापितेन ‘कोः कत्तत्पुरुषेऽचि'
इति सूत्रेण । कोः कुशब्दस्य उत्तरपदेन
पूर्वपदस्याक्षेपात्पूर्वपदभूतस्येत्यर्थः । कदादेशे कदित्यादेशे सति सदा
नित्यतयेत्यर्थः । कदधिपतिः भायात् । कदधिपतिरिति निष्पद्येतेत्यर्थः ।
उक्तसूत्रेण कदादेशस्य नित्यतया विधानादिति भावः ॥</p>
<p>यथावा&ndash;</p>
<h2 id="एक-गतर-नयमदपतयपरतयय-कतशशर--नतपदयत-तदनमनयपरतययपरमपरऽनषट--८६४">एको गोत्रे नियमादापत्यप्रत्ययः कुतश्शौरौ । नोत्पद्येत तदानीमन्यप्रत्ययपरम्पराऽनिष्टा ॥ ८६४</h2>
<p>अत्र भगवद्विषयध्यानस्य प्रकृतस्य गोत्रापत्यप्रत्ययस्याप्रकृतस्य च
श्लेषः । तथाहि&ndash; गाः त्रायत इति गोत्रः गोपालः &lsquo;आतोऽनुपसर्गे’ इति कः ।
तस्मिन् शौरौ भगवति वासुदेवे आपत्य आदृत्येति यावत् । यदेति शेषः ।
आङ्पूर्वकात्पतेः क्त्वो ल्यप् । नियमात् एकः प्रत्ययः
अविच्छिन्नस्मृतिसंततिः कृतः । तदानीं अनिष्टा भयहेतुतया हानिप्रदा
अन्यप्रत्ययपरम्परा विजातीयप्रत्ययधारा नोत्पद्येत ।
विजातीयप्रत्ययानन्तरितत्वमेव हि स्मृतिसंततेरविच्छेदः । अनिष्टेत्यनेन
&lsquo;यदा ह्येवैष एतस्मिन्नुदरमन्तरं कुरुते । अथ तस्य भयं भवति । तत्त्वेव भयं
विदुषोऽमन्वानस्य&rsquo; इति श्रुत्यर्थस्सूच्यते । तथाहि तदर्थः&ndash; एष उपासकः
एतस्मिन् परमात्मनि ध्यानस्य अन्तरं विच्छेदं अरं अल्पमपि यः कुरुते तस्य
भयमुद्भवति, विदुषो ब्रह्मोपासननिष्ठस्य तदतिरिक्तविषयस्पृहया निरन्तरं
मननमकुर्वतः तदेव अमननं भयं, न हि तदपेक्षयाऽन्यद्भयमस्ति । उक्तं च
महर्षिभिः&ndash;</p>
<p>यन्मुहूर्तं क्षणं वाऽपि वासुदेवो न चिन्त्यते ।<br>
सा हानिस्तन्महच्छिद्रं सा भ्रान्तिस्सा च विक्रिया ॥</p>
<p>इत्यादीति । ‘हानिः इष्टहानिः, छिद्रं अनिष्टप्राप्तिरन्ध्रं, भ्रान्तिः
तत्कृतचित्तस्खलनं, विक्रिया तेनाङ्गानामवशादयथायथव्यापारः&rsquo; इति
व्यासार्याः ।</p>
<p>पक्षे&ndash; गोत्रे ‘अपत्यं पौत्रप्रभृति गोत्रम्’ इत्युक्ते अपत्यत्वेन
विवक्षिते पौत्रादिगोत्ररूपार्थे नियमात् ‘एको गोत्रे’ इति सूत्रेण कृतात्
गोत्रे एक एव प्रत्ययस्स्यादिति नियमात् एकः आपत्यप्रत्ययः अपत्यार्थे
विहितः प्रत्ययः यदोत्यध्याहारः । यदि कृतः कृतश्चेत् तदानीं शौरौ
शौरिशब्दे, इदमुपलणमौपगवादीनां शब्दानाम् । अनिष्टा अन्यप्रत्ययपरंपरा
नोत्पद्येत । अयं भावः&ndash; शूरस्य गोत्रापत्यमित्यर्थे शूरशब्दात्
‘बाह्वादिभ्यश्च' इत्यनेन ‘ऋष्यन्धकवृष्णिकुरुभ्यश्च' इति विहिताणपवादके
इञि कृते पुनः ‘तस्यापत्यम्' इत्यण्, ततः पुनस्तस्यापत्यमिति इञ्,
इत्याद्यनिष्टप्रत्ययपरंपरा नोत्पद्यते । एवं उपगोर्गोत्रापत्ये अणि औपगवः
ततः ‘अत इञ्' इति इञ् औपगविः, ततः ‘यञिञोश्च’ इति फक् औपगवायन
इत्याद्यनिष्टप्रत्ययपरंपरा नोत्पद्येत ‘एको गोत्रे' इति नियमादिति ।
अत्र&ndash;</p>
<p>गोत्रे स्वैकोनसंख्यानां प्रत्ययानां परंपरा ।<br>
यद्वा स्वद्व्यूनसंख्येभ्योऽनिष्टोत्पत्तिः प्रसज्यते ॥<br>
अपत्यं पितुरेव स्यात्ततः प्राचामपीति च ।<br>
मतभेदेन तद्धान्यै सूत्रमेतत्तथोत्तरम् ॥</p>
<p>इति कारिकाऽर्थोनुसंधेयः । इति विश्रम्यते विस्तरभयात् ॥</p>
<p>यथावा&ndash;</p>
<h2 id="य-दवजयशलससमरषटयखल-गरह-पवतरण--सवकरधतनसवह-ववकषतनगरहकतन-ह-">यो देवेज्याशीलस्संमार्ष्ट्यखिलं ग्रहं पवित्रेण । स्वकरधृतेनासाविह विवक्षितानुग्रहैकतानो हि ॥</h2>
<p>अत्र अपामार्जनोक्तवराहनृसिंहादिभगवन्मन्त्रनिष्ठस्य पुसः प्रस्तुतस्य
यायजूकस्याप्रकृतस्य च श्लेषः । तथाहि&ndash; इह अस्मिन् लोके यः पुमान्
देवेज्याशीलः देवस्य भगवतः इज्या जपस्तुत्यादिरूपमाराधनं
‘वाग्यज्ञेनार्चितो देवः'&ndash;</p>
<p>इति वाग्भिः प्रशस्ताभिर्गमिष्यन्पूजितस्तया ।<br>
यद्भक्त्या पुण्डरीकाक्षं स्तवैरर्चेन्नरस्सदा ॥</p>
<p>इत्यादिभिर्जपस्तुत्यादेराराधनरूपताभिधानात् । देवेज्या शीलं स्वभावो यस्य
स तथोक्तः । ‘इज्या स्त्री यागदानार्चासंगेषु’ इति रत्नमाला । असौ
स्वकरधृतेन पवित्रेण कुशेन जात्येकवचनं, &lsquo;मार्जयेत्सर्वगात्राणि
कुशाग्रैर्दाल्भ्यशान्तिकृत्’ इत्युक्तेः । यद्वा&ndash;‘अशेषतीर्थोपहृताः
कमण्डलोर्निधाय पाणावृषिणाऽभ्युदीरिताः इत्युक्तरीत्या स्वहस्तविन्यस्तेन
मन्त्रपूतेनाम्भसा ।</p>
<p>दधिकलशगोमयाम्बुषु कुशताम्रब्रह्मसूत्रमन्त्रेषु ।<br>
हेम्न्यर्थे च पवित्रं त्रिषु पूते पुंसि शंभुपावकयोः ॥</p>
<p>इति रत्नमाला । अखिलं सकलं ग्रहं डाकिनीपूतनादिभूतविशेषं&ndash;</p>
<p>ग्रहोऽनुग्रहनिर्बन्धग्रहणेषु रणोद्यमे ।<br>
सूर्यादौ पूतनादौ च सैंहिकेयोपरागयोः ॥</p>
<p>इति मेदिनी । संमार्ष्टि निरस्यतीति यावत् ॥</p>
<p>सदा कराळवदनो नारसिंहो महारवः ।<br>
ग्रहानशेषान्निश्शेषान् करोतु जगतो हितः ॥<br>
शान्तिरस्तु शिवं चास्तु प्रणंश्यत्वसुखं च यत् ।<br>
वासुदेवशरीरोत्थैः कुशैस्संमार्जितो मया ॥</p>
<p>इत्याद्यपामार्जनाध्यायोक्तक्रमेण
वाराहनारसिंहादिमहामन्त्राभिमन्त्रितकुशादकमार्जनेनाखिलान् ग्रहान्
प्रणुदतीति भावः । तत्र हेतुमाह&ndash; विवक्षितेति । हि यस्मात्
असावित्येतदत्राप्यनुषज्यते । असौ देवेज्याशीलः पुमान्
विवक्षितानुग्रहैकतानः विवक्षितेषु वक्तुमिष्टेषु आदेशकारिषु
विधेयेष्वित्यर्थः । ‘विधेयो विनयग्राही वचनेस्थित आश्रवः&rsquo; इति हि
विधेयपर्यायाः पठ्यन्ते । न हि वक्तुमनिष्टेषु जनेषु विवक्षा कस्यचिदपि
भवति । योऽनुग्रहः तस्मिन् एकतानः एकाग्रः
&lsquo;एकतानोऽनन्यवृत्तिरेकाग्रैकायनावपि&rsquo; इत्यमरः । विधेयजनानुग्रह
एवोक्तरीत्या तदीयग्रहादिसर्वानिष्टनिवारणे हेतुरिति भावः । अनेन&ndash;</p>
<p>अनाराधितगोविन्दा ये नरा दुःखभागिनः ।<br>
तेषां दुःखाभितप्तानां यत्कर्तव्यं दयाळुभिः॥</p>
<p>इत्यपामार्जनोक्तप्रश्ने यद्दयाळुत्वमपामार्जनशान्तिकरणहेतुतयोक्तं
तत्संगृहीतम् ।</p>
<p>पक्षे&ndash; हे देव! यः पुमान् इज्याशीलः यायजूकः असौ स्वकरधृतेन पवित्रेण
दशापवित्रेण अखिलं ग्रहं होमसाधनपात्रविशेषं सर्वान्ग्रहानित्यर्थः ।
संमार्ष्टि संमार्जनेन संस्करोति । ननु ‘ग्रहं संमार्ष्टि’ इति
संमार्जनकर्मणो ग्रहस्यैकत्वे श्रूयमाणेऽपि कथं सर्वान् ग्रहान्
संमार्ष्टीत्युक्तमित्यत आह&ndash; इहेत्यादि । विवक्षिता नु ग्रहैकता नो हि
इतिच्छेदः । हि यस्मात् इह &lsquo;ग्रहं संमार्ष्टि&rsquo; इति वाक्ये ग्रहैकता
ग्रहस्यैकत्वं ग्रहगतैकत्वरूपा संख्या नो विवक्षिता । न विवक्षितेत्यर्थः ।
नु इत्येतदनुनये &lsquo;नु स्यात्प्रश्ने विकल्पार्थेऽप्यतीतानुनयार्थयोः&rsquo; इति
विश्वः । एकत्वस्याविवक्षितत्वात्सर्वान् ग्रहान् संमार्ष्टीति
संमार्गाधिकरणोक्तोऽर्थोऽत्रानुसंधेयः । अयं च संमार्गन्यायः जैमिनीयदर्शने
तृतीयाध्याये मीमांसितः । तथाहि ज्योतिष्टोमे ‘दशापवित्रेण ग्रहं
संमार्ष्टि इति श्रूयते । तत्र संशयः किमेकस्य संमार्गः किं वा सर्वेषामिति
। तदर्थं चिन्ता&ndash; किमत्रोद्देश्यगता संख्या विवक्षिता उताविवक्षितेति ।
यथा &lsquo;पशुना यजेत’ इत्यत्र एकत्वश्रुतिबलादुद्देश्यगताऽपि संख्या विवक्षिता,
एवमत्राप्युद्देश्यगता संख्या विवक्षिता भवितुमर्हति । तस्मादेकस्यैव
ग्रहस्य संमार्ग इति पूर्वपक्षं प्रापय्य पशोरनेनैव वचनेन
यागसंबन्धावगमाद्यागं प्रति पशोर्गुणभूतत्वाद्यावद्गुणं
प्रधानावृत्त्यभावात्कियता पशुनेति परिच्छेदकाकाङ्क्षायां
तत्परिच्छेदकत्वेनैकत्वसंख्या संबध्यत इत्युपादेयगतायास्संख्याया
विवक्षितत्वं युक्तम् । ग्रहाणां तु वाक्यान्तरेण यागसंबन्धावगमात्
संमार्गवाक्ये, द्वितीयाश्रुत्या संमार्गं प्रति ग्रहस्य प्राधान्यावगमात्
यावत्प्रतिप्रधानं गुणस्य संमार्गस्यावर्तनीयत्वात् कियन्तो
ग्रहास्संमार्जनीया इत्याकाङ्क्षाया अनुदयादुद्देश्यग्रहगता संख्या न
विवक्षिता । तस्मात्सर्वे ग्रहास्संमार्जनीया इति सिद्धान्तितम् ॥ यथावा&ndash;</p>
<h2 id="यद-नन-नषठतन-यदपतमहळभवतपरपद-भवत--अगरभवदशच-तद-भवतपरपननऽयमतर-क-वशय--८६६-">यदि ननु निष्ठातोनो यदुपतिमहिळेभवत्प्रपदि भवति । अग्रेभवदश्च तदा भवेत्प्रपन्नोऽयमत्र को विशयः ॥ ८६६ ॥</h2>
<p>अत्र लक्ष्मीपदारविन्दप्रपन्नस्य प्रपन्नशब्दस्य च श्लेषः । तथाहि&ndash; ननु
यदुपतिमहिळे! ‘मामेकं शरणं व्रज&rsquo; इत्यादि वदतो भगवतो वल्लभे! अनेन तस्या
अपि ताद्धर्म्यं द्योतितम् । &lsquo;नित्यं तद्धर्मधर्मिणीम्&rsquo; इति ह्युच्यते ।
भवत्प्रपदि भवत्याः पादाग्रे ‘सर्वनाम्नो वृत्तिमात्रे' इति पुंवद्भावः ।
‘पादाग्रं प्रपदम्' इत्यमरः । निष्टातः, सार्वविभक्तिकस्तसिः ।
तदेकतत्परतया तच्छरणवरणैकव्रततया वा ‘निष्ठा तु नाशे निष्पत्तावन्ते
तात्पर्ययाच्ञयोः' इति रत्नमाला । ‘निष्ठोत्कर्षव्यवस्थयोः । क्लेशे
निष्पत्तौ नाशेऽन्ते निर्वाहे याचने व्रते' इति हेमचन्द्रः। अनितीत्यनः
प्राणिता ‘अन प्राणने’ पचाद्यच् । &lsquo;प्रपन्नश्चातको यद्वत्, धर्मं धारय
चातकस्य कुशलिन्धाराधरैकान्तिनः&rsquo; इत्याद्युक्तरीत्या
त्वच्चरणशरणवरणैकान्तिकतैकधारक इत्यर्थः । यद्वा&ndash; निष्ठातः प्रार्थनया ।
कोशस्तूक्तः । प्रार्थनापलक्षितानुकूल्यमुखाङ्गपञ्चकेन अनः
उज्जीवितेत्यर्थः । यदि भवति तदा अयं प्रपन्नः स्वतन्त्रप्रपत्तिनिष्ठः
पुमान् अग्रे प्रपत्त्युत्तरं भवं जन्म गर्भप्राप्तिं वा द्यति अवखण्डयतीति
भवदः &lsquo;दो अवखण्डने’ अस्मात् ‘आदेच उपदेशेऽशिति’ इति कृतात्वात्
&lsquo;आतोऽनुपसर्गे&rsquo; इति कः । यद्वा&ndash; अग्रे भवं दायतीति भवदः ‘दैपु शोधने&rsquo;
शोधनार्थकादस्माद्धातोः पूर्वोक्तरीत्यैव कः पुनर्जन्म शोधयति तत्संबन्धं
निर्मार्ष्टीत्यर्थः । शोधयतेः &lsquo;सर्वपापविशुद्धात्मा&rsquo; इत्यादौ क्षाळनार्थे
प्रयोगदर्शनात् । त च्छरीरावसान एवास्य निश्श्रेयसावाप्तेर्निरर्गळतया
पुनर्भवप्रसक्तेरनवकाशादिति भावः । अग्रे भवदश्चेति चशब्देन
स्वतन्त्रप्रपदननिष्ठोऽयं ‘प्रारब्धं परिभुज्य कर्मशकलम्’
इत्युक्तरीत्याऽभ्युपगतप्रारब्धं तच्छरीरावधिकमेवानुभूय ‘प्रक्षीणकमान्तरः'
इत्युक्तप्रक्रियया अनभ्युपगतप्रारब्धखण्डफलभोगदशरीरान्तरसंबन्धं धुनोति ।
‘न्यासेन क्षपयन्ननभ्युपगतप्रारब्धखण्डं च नः' इत्युक्तेः, न
त्वङ्गप्रपदननिष्ठ इव
संपूर्णप्रारब्धकर्मफलभोगार्थविद्यारम्भोत्तरकालिकशरीरान्तराण्यप्यनुभवतीति
सूचितम् । अग्रे भवद इत्यस्य अग्रे प्रपत्त्युत्तरक्षणमेव भवद
इत्यर्थविवक्षायां प्रपन्नोऽसावार्तः, प्राथमिकार्थपक्षे दृप्त इति
वैलक्षण्य बोध्यम् ॥</p>
<p>पक्षे&ndash; यदुपतिमहिळेऽभवत्प्रपदीत्यत्र अभवदितिच्छेदः । भवतीति
संबुद्ध्यन्तं पदम् । ननु भवति! पूज्ये! यदुपतिमहिळे! प्रपदि
प्रपूर्वकपदधातौ निष्ठातः निष्ठा क्तप्रत्ययः &lsquo;क्तक्तवतू निष्ठा’
इत्यनुशासनात् । तस्याः यः त् क्तप्रत्ययसंबन्धितकारः तस्य । हलन्तोऽयं
शब्दः । अग्रेभवदश्च क्तप्रत्ययापेक्षया पूर्वस्य धात्ववयवस्य दकारस्य च ।
अयमपि हलन्त एव । नः नादेशो यद्यभवत्, तदा अयं शब्दः प्रपन्नः भवेत्
प्रपन्न इति निष्पद्येत ‘रदाभ्यां निष्ठातो नः पूर्वस्य च दः&rsquo; इति
रेफदकाराभ्यां परस्य निष्ठातकारस्य तत्पूर्वस्यदकारस्य च नत्वानुशासनादिति
भावः । अत्र उक्तेऽर्थे को विशयः न कोऽपि संदेह इत्यर्थः ॥</p>
<p>यथावा&ndash;</p>
<h2 id="उपदशत-हर-सततवत-न-तलप-दशयत-कदऽपयसमन--ननदत-यद-परवददतहलप-पर-भवतयव--८६७-">उपदिशतु हरिं स्तौत्विति न तुलोपो दृश्यते कदाऽप्यस्मिन् । निन्देति यदि प्रवदेदतोहिलोपः पुरा भवत्येव ॥ ८६७ ॥</h2>
<p>अत्र भगवद्विषयकस्तुतिनिन्दाभ्यनुज्ञानयोस्सदसत्फलकयोः प्रकृतयोः स्तौतु
निन्द इति तिङन्तशब्दयोः तुलोपाभावहिलोपवतोरप्रकृतयोश्च श्लेषः । तथाहि&ndash;
हरिं स्तौतु इत्युपदिशतु जनानामिति शेषः । अस्मिन् उपदेष्टरि पुरुषे कदाऽपि
लोपः श्रेयोहानिः न तु दृश्यते नैव दृश्यते मूढान् भगवन्नुतौ
प्रवर्तयितुर्न कदाऽपि काचिदपि हानिर्भवति । प्रत्युत श्रेयोऽतिशय एव&ndash;</p>
<p>अज्ञानाय तु यो ज्ञानं दद्याद्धर्मोपदेशनम् ।<br>
कृत्स्नां वा पृथिवीं दद्यात्तेन तुल्यं न तत्फलम् ॥</p>
<p>इत्याद्युक्तेः । निन्द हे जनेति शेषः । त्वं भगवन्तं निन्द
निन्दतेर्लोण्मध्यमैकवचनम् । इति प्रवदेद्यदि अतः अस्मादेव
निन्दाप्रवर्तनवचनात् लोपः हानिः पुरा भवेदेव निकटागाम्येव
अव्यवहितोत्तरलक्षणागाम्येव भवति । ‘निकटागामिके पुरा' इत्यमरः ।
अस्मिन्नर्थे ‘शीघ्रं गच्छ पुरा देवो वर्षति’ इति प्रयोगश्च ।
भगवन्निन्दनप्रवर्तयितुस्सद्य एव सर्वश्रेयोहानिः संपद्यते इति भावः ॥</p>
<p>यो निन्देत्कमलाकान्तं निन्दयेद्वा पृथग्जनैः ।<br>
न विद्मस्तं महाराज यस्तस्य निरयो भवेत् ॥</p>
<p>इत्युक्तेः ॥</p>
<p>पक्षे&ndash; हरिं स्तौतु इत्युपदिशतु । अस्मिन् स्तौतु इति पदे तुलोपः
तुवर्णलोपः न दृश्यते । लोपविधायकशास्त्राभावात् श्रूयत एवेत्यर्थः ।
निन्देति प्रवदेद्यदि अस्मिन् निन्देतिशब्दे अतोहिलोपः ‘अतो हेः' इति
सूत्रविहितो हिलोपः पुरा भवत्येव अभवदेवेत्यर्थः । ‘पुरि लुङ्चास्मे’ इति
पुराशब्दयोगे भूते लट् । लोण्मध्यमैकवचनस्य सिपः ‘सेर्ह्यपिच्च' इति
ह्यादेशे ‘अतो हेः' इति अतः परस्य हेर्लुगनुशासनात् । हिलोपानन्तरमेव हि
निन्देति रूपं श्रूयत इति भावः ।</p>
<p>यथावा&ndash;</p>
<h2 id="रघवरदवयकथमतलडभदयद-भव-तद-बभववयम--एक-परष-परथमसतथततम-भवत-मधयम-नवह--८६८-">रघुवरदिव्यकथामृतलिडभूद्यदि भुवि तदा बभूवैवायम् । एकः पुरुषः प्रथमस्तथोत्तमो भवति मध्यमो नैवेह ॥ ८६८ ॥</h2>
<p>अत्र भगवत्कथामृतास्वादिनः पुंसः प्रकृतस्य भूधातोर्विहितस्य
लिटोऽप्रकृतस्य च श्लेषः । तथाहि भुवि भूमौ रघुवरदिव्यकथामृतं लेढीति
रघुवरदिव्यकथामृतलिट्, लिहतेः क्विप् । अभूद्यदि अयं पुमान् बभूवैव
सत्तामलभतैव ‘भू सत्तायाम्' इति हि धातुः ‘भृशानुरक्तो मेधावी न भविष्यति
लक्ष्मणः' इत्यादौ सत्तार्थकता च प्रसिद्ध्यति । सत्ता चात्मलाभः ।
भगवद्दिव्यकथामृतास्वादेनैवास्य सत्तालाभो नान्यथेति भावः । अद्यत्वे ईदृशो
दुर्लभ इति द्योतनाय परोक्षभूतनिर्देशः । तमेव विशिनष्टि&ndash; एक इति ।
अयमित्यनुषज्यते । अयमेकः पुरुषः एक एव पुमान् ‘सर्वं वाक्यं सावधारणम्’
इति न्यायात् इह अस्मिन् लोके तथा उत्तमः अनिर्वचनीयतया उत्तमः ।
तथाशब्दोऽनिर्वचनीयवाची ‘तथा गतां ताम्’ इत्यादौ तथा दर्शनात् । अत एव
प्रथमः सर्वेषामग्रणीः भवति मध्यमो नैव भवति कथमीदृशो मध्यमस्स्यादिति भावः
।</p>
<p>पक्षे&ndash; दिव्यं कथामृतं यस्य तस्य संबुद्धिः हे रघुवर! भुवि भूधातौ लिट्
&lsquo;परोक्षे लिट्’ इति विहितो लिट् अभूद्यदि
परोक्षवृत्तेर्भूधातोर्लिड्यदाऽभूत् तदा अयं भूधातुः बभूवैव ।
अभूदित्यनुषज्यते । बभूवेत्येव निष्पन्नोऽभूदित्यर्थः ।
उक्तरूपनिष्पत्तेर्निस्संदिग्धत्वद्योतनाय भूतनिर्देशः । किमखिललिट्यपि
बभूवेत्येव रूपं स्यादित्यत अह&ndash; एक इत्यादिना । इह अस्मिन् भूधातौ ।
अयमित्यनुषज्यते । अयं लिट् एकः एकत्वसंख्याबोधकः प्रथमः पुरुषः
प्रथमपुरुषैकवचनमिति भावः । भूधातोर्लिटस्तिपः &lsquo;परस्मैपदानां णल्’
इत्यादिना णलादेशे बभूवेति निष्पत्तेः । लिट्प्रथमपुरुषैकवचनस्यैवेदं
रूपमिति भावः । न केवलमेतावदेव । तथा उत्तमः तद्वदेव एकत्वबोधक
उत्तमपुरुषश्च भवति । मिपो णल्यपि बभूवेत्येव रूपनिष्पत्तेः । नैव मध्यमो
भवति मध्यमपुरुषैकवचनं तु न भवति । तत्र बभूविथेत्येव हि रूपं न तु बभूवेति
॥</p>
<p>यथावा&ndash;</p>
<h2 id="सरवष-वरणन-परतलमनमतनलमनम--तलयरथदऽखलतमन-सननयस-भवत-ह-सवनषठनम--८६९-">सर्वेषां वर्णानां प्रतिलोमानामुतानुलोमानाम् । तुल्यार्थदोऽखिलात्मन् सन्न्यासो भवति हि स्वनिष्ठानम् ॥ ८६९ ॥</h2>
<p>अत्र प्रकृतस्य भगवति भरन्यासस्य अप्रकृतस्य सन्न्यासशब्दस्य च श्लेषः ।
तथाहि&ndash; हे अखिलात्मन्! भगवन्! भवति त्वयि सन्न्यासः प्रपदनं,</p>
<p>निक्षेपापरपर्यायो न्यासः पञ्चाङ्गसंयुतः ।<br>
सन्न्यासस्त्याग इत्युक्तश्शरणागतिरित्यपि ॥</p>
<p>इति सन्न्यासशब्दस्य प्रपत्तिपर्यायतोक्तेः । स्वनिष्ठानां
स्वशब्दस्सन्न्यासपरः स्वस्मिन्निष्ठा येषां ते तथोक्ताः तेषां
प्रपदनैकान्त्यभाजामित्यर्थः । सर्वेषां वर्णानां
ब्राह्मणादिवर्णचतुष्टयजानामिति यावत् । अनुलोमानां अनुलोमजानां उत
प्रतिलोमानां प्रतिलोमजानां वा ‘अच्प्रत्यन्ववपूर्वात्सामलोम्नः&rsquo;
इत्युभयत्रापि समासान्तोऽच् । ‘नस्तद्धिते’ इति टिलोपः ।
उत्कृष्टवर्णजात्पुंसोऽपकृष्टवर्णजस्त्रियां जाताः अनुलोमजाः ।
अपकृष्टवर्णजात्पुरुषादुत्कृष्टवर्णजस्त्रियां जाताः प्रतिलोमजाः । तथा च
स्मर्यते याज्ञवल्क्येन&ndash;</p>
<p>विप्रान्मूर्धावसिक्तो हि क्षत्रियायां विशस्स्त्रियाम् ।<br>
अम्बष्ठश्शूद्र्यां निषादो जातः पारशवोऽपि वा ॥<br>
वैश्याशूद्र्योस्तु राजन्यान्माहिष्योग्रौ सुतौ स्मृतौ ।<br>
शूद्रायां करणो वैश्याद्विन्नास्वेष विधिस्स्मृतः ॥<br>
ब्राह्मण्यां क्षत्रियात्सूतो वैश्याद्वैदेहकस्स्मृतः ।<br>
शूद्राज्जातस्तु चण्डालस्सर्वकर्मबहिष्कृतः ॥<br>
क्षत्रिया मागधं वैश्याच्छूद्रात्क्षत्तारमेव च ।<br>
शूद्रादायोगवं वैश्या जनयामास वै सुतम् ॥<br>
माहिष्येण करण्यां तु रथकारः प्रजायते ।<br>
असत्सन्तस्तु विज्ञेयाः प्रतिलोमानुलोमजाः ॥</p>
<p>इति । असन्तः प्रतिलोमजाः सन्तस्त्वनुलोमजा इति विज्ञेया इत्यर्थः ।
तुल्यार्थदः समानपुरुषार्थदायी वर्णाश्रमादिकक्ष्याविभागेन विनैव
तत्तदभीप्सितसर्वविधपुरुषार्थप्रद इत्यर्थः ॥</p>
<p>अनन्योपायशक्तस्य प्राप्येच्छोरधिकारिता ।<br>
प्रपत्तौ सर्ववर्णानां सात्विकत्वादियोगिनः ।<br>
सा हि सर्वत्र सर्वेषां सर्वकामफलप्रदा ।</p>
<p>इति भगवत्प्रपदनस्य सर्वाधिकारिकत्वसर्वपुरुषार्थप्रदत्वोक्तेः ।
एतदभिप्रायेणैव हि मूले भगवतोऽखिलात्मन्निति संबोधनम् ॥</p>
<p>पक्षे&ndash; सन्न्यासः सन्न्यास इति शब्दः । अयं च समोमकारस्यानुस्वारे &lsquo;वा
पदान्तस्य&rsquo; इति वैकल्पिकपरसवर्णे सन्न्यास इति द्विनकारक एव ग्राह्यः ।
अन्यथा विवक्षितस्यानुलोमप्रतिलोमपाठयोरानुपूर्वीतौल्यस्य दुर्लभत्वात् ।
स्वनिष्ठानां स्वस्मिन्विद्यमानानां सर्वेषां वर्णानां अक्षराणां
अनुलोमानां प्रतिलोमानां वा सतां तुल्यार्थदः समानाभिधेयबोधको भवति ।
भवतीत्येतदस्मिन्पक्षे तिङन्तम् । स्वनिष्ठवर्णा आनुलोम्येन वा पठ्यन्तां
प्रातिलोम्येन वा । उभयथाऽपि तुल्यानुपूर्वीकताया एव
दर्शनादानुलोम्यप्रातिलोम्यानादरेणायं सन्न्यास इति शब्दस्तुल्यार्थबोधक एव
भवतीति भावः ।</p>
<p>यथावा&ndash;</p>
<h2 id="यदवऽकररसहय-बलवनह-लकपलकनदरगत--समयनगरह-एक-भवतऽरषटसय-भङगदससदय--८७०-">यदिवाऽक्रूरसहायो बलवानिह लोकपालकेन्द्रगतः । सौम्योनुग्रह एको भविताऽरिष्टस्य भङ्गदस्सद्यः ॥ ८७० ॥</h2>
<p>अत्र भगवदनुग्रहस्य प्रकृतस्य सौम्यग्रहस्याप्रकृतस्य च श्लेषः । तथाहि&ndash;
अक्रूरस्य अक्रूराख्यस्य सहायः त्रातेति यावत् । बलवान्
आश्रितोज्जीवनौपयिकसामर्थ्यवान् सौम्यः अनुग्रः । अनेन सुखनिषेवणीयत्वं
द्योतितम् । लोकपालकादीनां इन्द्रादीनामपि इन्द्रः ईश्वरः भगवान् ‘एष
भूताधिपतिरेष लोकपालः&rsquo; इत्यनौपाधिकलोकपालत्वश्रवणात् । तं गतः प्राप्तः
तदीय इत्यर्थः । एकः सहायान्तरनैरपेक्ष्येणैव स्वकर्तव्यसर्वकार्यनिर्वोढा
अनुग्रहः कृपा इह यदिवा भविता अक्रूर इव मय्यपि स्याच्चेदिति भावः ।
अरिष्टस्य मदीयानादिकालप्रवृत्ताकृत्यकरणकृत्याकरणादिसर्वविधाशुभस्य भङ्गदः
निर्मूलयिता सद्य एव भविता न तु विलम्बेन ॥</p>
<p>तावदार्तिस्तथा वाञ्छा तावन्मोहस्तथाऽसुखम् ।<br>
यावन्नायाति शरणं त्वामशेषाघनाशनम् ॥ इत्युक्तन्यायेन त्वदनुग्रहावधिक एव
ममाशुभस्पर्श इति भावः ॥</p>
<p>पक्षे&ndash;</p>
<p>बुधभार्गवजीवानामेकतमः केन्द्रमागतो बलवान् ।<br>
क्रूरसहायो यद्यपि सद्योऽरिष्टस्य भङ्गाय ॥</p>
<p>इति बालारिष्टभङ्गवादिपद्यार्थोऽनुसन्धेयः । तथाहि&ndash; हे लोकपालेति
भगवतस्संबोधनम् । सौम्यः नु ग्रहः इतिच्छेदः। सौम्यः एको ग्रहः
बुधभार्गवजीवानामन्यतम इति भावः । बलवान् स्थानदिक्कालचेष्टादिबलाढ्यः
केन्द्रगतः लग्नचतुर्थसप्तमदशमान्यतमस्थानस्थितः क्रूरसहायः क्रूराः
कुजादिदुष्टग्रहाः सहाया यस्य स तथोक्तः यदि वा स्यात् क्रूरग्रहयुतोऽपि वा
सद्यः अरिष्टस्य बालारिष्टस्य भङ्गदः भविता । किमु तदयुक्त इति भावः ।</p>
<p>यथवा&ndash;</p>
<h2 id="भगवनवध-तवतससमयरसतरपरभवसथतभ--अधयग-जयतरभरजतससनशसचवभपससय--८७१-">भगवन्विधो तवैतैस्सौम्यैरस्तारिपरिभवस्थितिभिः । अधियोगे ज्योतिर्भिर्जातास्सेनेशसचिवभूपास्स्युः ॥ ८७१ ॥</h2>
<p>अत्र भगवच्चन्द्रमसोः प्रकृताप्रकृतयोश्श्लेषः । तथाहि भगवन्!
पूर्णषाड्गुण्य! हे विधो! हे विष्णो! ‘विधुर्विष्णौ चन्द्रमसि’ इत्यमरः ।
सौम्यैः शुभैः अस्तारिपरिभवस्थितिभिः अस्ता निरस्ता अरिपरिभवस्य
वैरिकर्तृकपराभवस्य स्थितिः यैस्तथोक्तैः निरस्तारिपरिभवा स्थितिर्येषां
तैस्तथोक्तैरिति वा । परिहृतबाह्यान्तरवैरिवर्गैरित्यर्थः । एतैः तव
ज्योतिर्भिः दृष्टिभिः कटाक्षैरित्यर्थः । ‘ज्योतिर्भद्यौतदृष्टिषु'
इत्यमरः । ‘ज्योतिरग्नौ दिवाकरे । पुमान्नपुंसकं दृष्टौ
स्यान्नक्षत्रप्रकाशयोः' इति मेदिनी च । अधियोगे अधिकसंबन्धे सति जाताः
जन्मवन्तो जनाः सेनेशसचिवभूपाः चमूपतिमन्त्रिराजानः यथायोगं स्युः
भगवत्कटाक्षगोचराणां किं दुर्लभमिति भावः ।</p>
<p>पक्षे&ndash; हे भगवन्! हे श्रीमन्! हे विधो! हे इन्दो! तव यत्रक्ववा राशौ
स्थितस्य तवेति भावः । अस्तारिपरिभवस्थितिभिः अस्तं सप्तमो राशिः अरिः
षष्ठः परिभवोऽष्टमः । &lsquo;षष्ठं क्षतार्याह्वयं
जामित्रास्तकळत्रमन्मथमदद्यूनाभिधं सप्तमम् । रन्ध्रायुर्मरणं
पराभवमृतिस्थानं वदन्त्यष्टमम्&rsquo; इति माधवीयोक्तेः । तेषु स्थानेषु
स्थितिर्येषां तैः तथोक्तैः सौम्यैः शुभैः बुधगुरुशुक्रैः ज्योतिर्भिः
ताराग्रहेः । कोशस्तूक्तः । अधियोगे सर्वैश्शुभग्रहैर्यत्रक्ववा
स्थिताच्चन्द्रात् षष्ठसप्तमाष्टमराशिवर्तिभिः अधियोगो नाम राजयोगः क्रियते
। तस्मिन् राजयोगे जाताः जन्मवन्तः सेनेशसचिवभूपाः क्रमात्स्युः ॥</p>
<p>सौम्यैस्समरारिनिधनेष्वधियोग इन्दोः ।<br>
तस्मिंश्चमूपसचिवक्षितिपालजन्म ॥</p>
<p>इति वराहमिहिरोक्तेरिति भावः ॥</p>
<p>यथावा&ndash;</p>
<h2 id="पमरमप-पदलगन-लघ-कतव-नरममनततसतमप--परमतम-कववरय-दरशयत-जनससदरगम-परम--८७२-">पामरमपि पदलग्नं लघु कृत्वा निर्ममन्ततस्तमपि । परमात्मा कविवर्यो दर्शयति जनैस्सुदुर्गमं पारम् ॥ ८७२ ॥</h2>
<p>अत्र भगवान् प्रस्तुतः कविवर्यस्त्वप्रस्तुतः । तयोः श्लेषः । तथाहि&ndash;
कविवर्यः कविभिर्विद्वद्भिर्वरणीयः । यद्वा&ndash; कवीनां वरेण्यः,
पञ्चरात्रगीतादिप्रणेतृत्वात् । ‘कविर्मनीषी’ इति श्रुतेः । परमात्मा
&lsquo;तस्याश्शिखाया मध्ये परमात्मा’ इति श्रुतस्सर्वान्तरात्मा नारायणः पदलग्नं
स्वचरणं शरणं गतं पामरमपि प्राकृतमपि जनं लघु क्षिप्रमेव निर्ममं &lsquo;ममेति
द्व्यक्षरो मृत्युः&rsquo; इत्युक्तदेहादिममतारहितं, ममेति
विभक्तिप्रतिरूपकमव्ययं, निर्गतं मम यस्येति विग्रहः । कृत्वा ततः
निर्ममताहेतोः तमपि एवं कृतं जनमपि । निर्ममन्तत इत्यत्र ‘वा पदान्तस्य’
इति परसवर्णः । जनैः पामरैः &lsquo;जनो लोके महर्लोकात्परलोकेऽपि पामरे&rsquo; इति
मेदिनी । सुदुर्गमं अतिवेलदुर्लभं पारं &lsquo;तमसः पारं दर्शयति भगवान्&rsquo; इति
श्रुतं संसारसंतमसचण्डभानूयमानोपासनागाचरमात्मानं दर्शयति ‘दृशेश्व&rsquo; इति
द्विकर्मकता । निश्श्रेयसभाजं विदधातीति भावः ॥</p>
<p>पक्षे&ndash; परमः श्रेष्ठः आत्मा बुद्धिर्यस्य स तथोक्तः । कविवर्यः
काव्यकृदग्रणीः । पदलग्नं पदेषु सुप्तिङन्तात्मकेषु व्यवह्रियमाणेषु
शब्देषु लग्नं अन्यतमत्वेन संबद्धं पामरं पामरशब्दमपि लघु यथातथा, निर्मं
अन्तत इतिच्छेदः । अन्ततः मध्ये ‘अन्तोऽस्त्री निश्चये नाशे
स्वरूपेऽग्रेऽन्तिकेऽन्तरे' इति रत्नमाला । निर्मं निर्गतमकारं कृत्वा
पामरशब्दे मध्यस्थमकारमुत्सार्येत्यर्थः । जनैः सुदुर्गः गन्तुमशक्यः
दुर्विज्ञान इत्यर्थः । तादृशो मः मकारो यस्य तं तथोक्तम् । मकारोत्सारणे
पुनर्मकारश्रवणं क्वत्यमिति भावः । पारं पारशब्दं दर्शयति,
पामरशब्दमुत्सारितमकारं पारं सन्तं दर्शयतीत्यर्थः ॥</p>
<p>यथावा&ndash;</p>
<h2 id="दवशधशससयदवदत-जगदशवललभयमव--कमत-स-दशधश-दषटमदषट-च-वयमहबरम-">देवेशाधीशस्स्याद्विदितो जगदीशवल्लभेयमवेः । किमुत स देशाधीशो दृष्टमदृष्टं च वयमिहाब्रूम ॥</h2>
<p>अत्र भगवत्या श्रियाऽभिरक्षितस्य पुंसः देवेशाधीशशव्दस्य च श्लेषः ।
तथाहि&ndash; हे जगदीशवल्लभे! त्वं यं अवेः रक्षेः । अवतेर्लिङ्मध्यमैकवचनम् ।
स पुमान् देवेशानां लोकपालानामप्यधीशः विदितः प्रसिद्धः स्यात् । देशाधीशः
देशानां ऐहलौकिकानां विषयाणां &lsquo;देशविषयौ&rsquo; इत्यमरः । अधीशः राजा स्यादिति
किमुत किमु वक्तव्यम् । नैतदाश्चर्यमिति भावः । इह अस्मिंस्त्वद्रक्षिते
पुंसि विषये दृष्टं ऐहिकं फलं देशाधीशतावाप्तिरूपं अदृष्टं
देवेशाधीशतावाप्तिरूपमामुष्मिकं फलं चेति वैपरीत्येन योज्यम् । वयं
त्वत्प्रभावाभिज्ञा इति भावः । अब्रूम अवोचाम ।</p>
<p>पक्षे&ndash; जगदीशवल्लभेऽयमित्यत्र अयमिति छेदः। देवेशाधीशः देवेशाधीशशब्दः
विदितस्स्यात् त्वया ज्ञात एव भवेत् । सोऽयं उक्तो देवेशाधीशशब्द एव अवेः
वेकाररहितस्सन् सेः सयौ सयः इतिवदवेश्शब्द एदन्तः । देशाधीशस्स्यात्
देशाधीश इति निष्पद्येत । इह अनयोः देवेशाधीशदेशाधीशशब्दयोः वयं वे इति
वर्णं वे इति प्रातिपदिकादमि अयादेशे सयमितिवद्द्वितीयैकवचनं दृष्टं
देवेशाधीशशब्दे श्रुतं अदृष्टं देशाधीशशब्दे अश्रुतं च यथाक्रमं अब्रूमेति
। काव्यार्थापत्तिसंकीर्णोऽयम् । एवं प्रागुपदर्शितेऽषूदाहरणेषु
यथासंभवमलंकारान्तरसंकीर्णत्वं प्रतिभाशालिभिरुन्नेयम् ॥</p>
<p>यथावा&ndash;</p>
<h2 id="शररमय-सकवळयभखयय-भतयलकतशशलघय--सधकतरथशरणगहतमकतकतरयसय-">श्रीरम्या सैकावळ्यभिख्यया भात्यलंकृतिश्श्लाघ्या । साधुकृतार्थश्रेणीगृहीतमुक्ताकृतिर्यस्याः ॥</h2>
<p>अत्र प्रस्तुतायाः श्रियः अप्रस्तुतयोः
मुक्तावळ्येकावळ्यलंकारयोश्चेत्यर्थत्रयस्य श्लेष इति विशेषः । तथाहि,
श्रीपक्षे— श्रीः रम्या सा एका वळ्यभिख्यया भाति अलं कृतिश्लाघ्या साधु
कृतार्थश्रेणी गृहीतमुक्ताकृतिः यस्याः इति छेदः । वळ्यभिख्यया वळीनां
त्रिवळीनां अभिख्यया शोभया रम्या । एका अप्रतिद्वंद्वा सा श्रीः अलं
पर्याप्तं यथा स्यात्तथा कृतिभिः विद्वद्भिः श्लाघ्या भाति । तमेव
विशिनष्टि&ndash; साध्विति । यस्या इति पञ्चमी । यस्याः श्रियस्सकाशात्
तदनुग्रहादिति यावत् । कृतार्थानां अनुष्ठितोपायतया कृतकृत्यानां श्रेणी
पङ्क्तिः साधु यथा स्यात्तथा गृहीतमुक्ताकृतिः उपात्तमुक्तस्वरूपा भवतीति ॥</p>
<p>मुक्तावळीपक्षे तु&ndash; श्रीरम्या सा एकावळ्यभिख्यया भाति अलंकृतिः श्लाघ्या
साधु कृता अर्थश्रेणीगृहीतमुक्ता आकृतिः यस्याः इतिछेदः । श्रिया
लावण्यलक्ष्म्या रम्या रमणीया श्लाघ्या सा अलंकृतिः आभरणं एकावळ्यभिख्यया
एकावळीनाम्ना ‘एकावळ्येकयष्टिका’ इत्यमरः । भाति, यस्याः
एकावळ्याख्यालंकृतेः आकृतिः स्वरूपं अर्थश्रेण्या अनल्पेन धनेनेत्यर्थः ।
गृहीताः क्रीताः मुक्ताः मौक्तिकानि यस्यास्सा तथोक्ता । साधु यथा
स्यात्तथा कृता निष्पादितेति ॥</p>
<p>एकावळ्यलंकारपक्षे तु&ndash;पूर्वार्धे पूर्ववदेव छेदः । उत्तरार्धे तु&ndash; साधु
कृता अर्थश्रेणी गृहीतमुक्ताकृतिः इति विशेषः । श्रिया काव्यलक्ष्म्या
रम्या सा अलंकृतिः अलंकारः एकावळ्यभिख्यया तन्नाम्ना श्लाघ्या सती भाति ।
यस्याः अलंकृतेः अर्थानां अभिधेयानां श्रेणी पङ्क्तिः गृहीतमुक्ता आकृतिः
यस्यास्सा तथोक्ता । साधु कृता रचिता ‘गृहीतमुक्तरीत्याऽर्थश्रेणिरेकावळी
मता' इति तल्लक्षणादिति ॥</p>
<p>यथावा&ndash;</p>
<h2 id="दवततमसवरपसतभभयतसदतमनबड-">देवोत्तमस्वरूपासितभाभायात्सदात्मनिबिडौ-</h2>
<h2 id="ज--दयमणरनलनदळकषण-इह-सतर-शरवखयत--८७५-">जाः । द्युमणिर्नलिनदळेक्षण इह सुतरां शूरविख्यातः ॥ ८७५ ॥</h2>
<p>अत्र प्रकृतो भगवान् अप्रकृताविन्द्रादित्यौ त्रयाणामेषां श्लेषः । तथाहि,
भगवत्पक्षे&ndash; स्वरूपासितभाः स्वरूपेण स्वभावेन असिता श्यामला भाः
दीप्तिर्यस्य स तथोक्तः ‘नीलतोयदमध्यस्था, श्यामाच्छबलं प्रपद्ये’
इत्यादिश्रवणात् । सदात्मनिबिडौजाः सतां ब्रह्मविदां आत्मनि मनसि ।
संश्चासावात्मा चेति कर्मधारयो वा । उभयथाऽपि विशुद्धे मनसीत्यर्थः ।
निबिडौजाः अविरळप्रकाशः &lsquo;मनोमयः प्राणशरीरो भारूप&rsquo; इति शाण्डिल्यविद्यायां
विशुद्धमनोग्राह्यत्वभास्वररूपत्वयोश्श्रवणात् अत्र&ndash;</p>
<p>न चक्षुषा गृह्यते नापि वाचा नान्यैर्देवैस्तपसा कर्मणा वा ।<br>
ज्ञानप्रसादेन विशुद्धसत्त्वस्ततस्तु तं पश्यते निष्कलं<br>
ध्यायमानः ॥<br>
अन्तश्शरीरे ज्योतिर्मयो हि शुभ्रो यं पश्यन्ति यतयः<br>
क्षीणदोषाः ॥</p>
<p>इत्यादिश्रुतयोप्यनुसन्धेयाः । ‘आत्मा यत्नो धृतिर्बुद्धिस्स्वभावो ब्रह्म
वर्ष्म च' इत्यमरः । द्युमणिः दिवि परमे व्योम्नि मणिरिव विद्योतमानः ‘अथ
यदतः परो दिवो ज्योतिर्दीप्यते’ इति श्रुतेः । शूर इति विख्यातः
‘शूरश्शौरिः' इति तन्नामसु पाठात् । यद्वा&ndash; शूरशब्दो यदुशब्दवत्तदपत्येषु
लाक्षणिकः । शूरेषु यदुविशेषेषु विख्यातः येन स शौरिरित्यभिधीयते ।
द्युमणिशब्देन परत्वं शूरविख्यातशब्देन सौलभ्यं च दर्शितम् । देवोत्तमः
चतुर्मुखादीनामप्युत्तमः ‘यत्र देवानामधिदेव आस्ते’ इत्यादिश्रुतेः ।
नलिनदळेक्षणः पुण्डरीकपलाशलोचनः भगवान् इह अस्मिन् लोके सुतरां भायात् ॥
इन्द्रपक्षे&ndash; स्वरूपासितभाः स्वरुणा वज्रेण ‘शतकोटिस्स्वरुः’ इत्यमरः ।
उपासिता स्वस्मिन्नुपवेशिता तेन सेविता वा ‘आस उपवेशने'
अस्माण्णिजन्तात्कर्मणि क्तः । भाः प्रभावो यस्य स तथोक्तः
वज्रायुधोन्मिषितप्रभाव इत्यर्थः । ‘भाः प्रभावे मयूखेऽस्त्री’ इति मेदिनी
। द्युमणिः स्वर्लोकाभरणभूतः &lsquo;द्यौः स्त्री स्वर्गे च गगने&rsquo; इति मेदिनी ।
नलिनस्य सहस्रपत्रस्य दलानीव ईक्षणानि यस्य स तथोक्तः सहस्राक्ष इति भावः ।
शूरः विक्रान्तः स चासौ विख्यातश्च वृत्रादिमहासुरवधप्रख्यातशौर्य इति भावः
। देवोत्तमः निर्जरेषु श्रेष्ठः । सदा आत्मनि बिडौजाः इति छेदः । बिडौजाः
इन्द्रः सुतरां आत्मनि बुद्धौ सदा भायात् इति ॥</p>
<p>आदित्यपक्षे तु—स्वरूपे स्वाकारे आसिता उपवेशिता । यद्वा&ndash; स्वरूपेण
स्वभावेनैव आ समन्तात् सिता बद्धा भाः दीप्तिः यस्मिन् स तथोक्तः । ‘षिञ्
बन्धने' कर्मणि क्तः। &lsquo;मुद्दितं संदितं सितम्&rsquo; इत्यमरः । स्वभावतो
निश्चलदीप्तिरित्यर्थः । अथवा आसितं स्थितिः आसेर्भावे क्तः स्वरूपस्यासितं
तेन भासत इति स्वरूपासितभाः, भासतेः क्विप्, स्वरूपस्थित्यैव भासमान
इत्यर्थः । सदात्मनिबिडौजाः सन् स्वस्मिन्विद्यमानः ‘सत्ये साधौ विद्यमाने
प्रशस्तेऽभ्यर्हिते च सत्’ इत्यमरः । यः आत्मा परमपुरुषः &lsquo;य एषोन्तरादित्ये
हिरण्मयः पुरुषः’ इति श्रुतेः । तेन निबिडौजाः ‘न तत्र सूर्यो भति’
इत्यारभ्य ‘तस्य भासा सर्वमिदं विभाति&rsquo; इत्यादित्यादितेजसां
तदुपजीव्यत्वश्रवणात् । नलिनदळेक्षणः दलयतीति दलं &lsquo;दल विशरणे&rsquo;
अस्माद्धातोर्णिजन्तात्पचाद्यच् । ‘णेरनिटि' इति णिलोपः । दलेर्घटादिषु
भोजेन पठिततया ‘घटादयो मितः' इति मित्त्वात् णिच्प्रयुक्तवृद्ध्यपवादको
‘मितां ह्रस्वः’ इति हृस्वः । नलिनानां दलं नलिनदलं ईक्षणं दर्शनं यस्य स
तथोक्तः कमलविकासकदर्शन इत्यर्थः । सुतरांशुः रविख्यातः इति छेदः । ‘रोरि’
इति रेफलोपे ‘ढ्रलोपे’ इति पूर्वस्याणो दीर्घस्संहितायाम् । सुतराः
शोभनतराः अंशवः किरणाः यस्य स तथोक्तः । सुशब्दोऽत्र द्रव्यवाची ।
अतस्तस्माद्विहितस्य तरपो नामुप्रत्ययः,
‘किमेत्तिङव्ययघादाम्वद्रव्यप्रकर्षे' इति प्रतिषेधात् । रविरिति ख्यातः
रविख्यातः । देवोत्तमः &lsquo;सुरोत्तमो धामनिधिः’ इति सूर्यपर्यायेषु पाठात् ।
द्युमणिः आदित्यः इह भायादिति । अत्रार्थत्रयश्लेषः पूर्ववदेव,
विशेषणविशेष्यव्यत्यासस्तु विशेष इति ध्येयम् ॥</p>
<p>यथावा&ndash;</p>
<h2 id="कमलपदयवणयवशग-गरयससदऽप-सधरत--समनभवहरयज-इह-नजपदलगनसतनत-सतकमन--८७६-">कमलपदायावाण्यावशगो गौर्यास्सदाऽपि साधुरतेः । सुमनोभवहार्यज इह निजपदलग्नांस्तनोति सत्कामान् ॥ ८७६ ॥</h2>
<p>अत्र भगवान् प्रस्तुतः ब्रह्मेशानस्मरा अप्रस्तुताः चतुर्णामेषां श्लेषः ।
तथाहि, भगवत्पक्षे— अजः न जायते स्मेत्यजः । भगवान् विष्णुः ‘अजायमानः’ इति
श्रुतेः । ‘अजश्छागे हरिब्रह्मविधुस्मरनृपे हरे’ इति मेदिनी । गौर्याः
हिरण्यवत्पिशङ्गवर्णायाः &lsquo;हिरण्यवर्णां, पिङ्गळां हेममालिनीम्&rsquo;
इत्यादिश्रुतेः । ‘गौरोऽरुणे सिते पीते&rsquo; इत्यमरः । अनेन
लावण्यसमृद्धिर्द्योतिता । &lsquo;षिद्गौरादिभ्यश्च&rsquo; इति ङीष् । सदाऽपि साध्वी
प्रशस्ता रतिः भर्तृविषयकानुरागो यस्यास्सा तस्याः, अनेन प्रीत्यतिशय उक्तः
। आभ्यां विशेषणाभ्यामनतिलङ्घनीयवचनत्वं सूचितम् । कमलं पदं निवासस्थानं
यस्यास्सा कमलपदा तस्याः पद्मालयायाः श्रियः । अनेन सौकुमार्यातिशयो
व्यज्यते । तेन च तत्प्रार्थनाकरणे म्लानिशङ्कयाऽवश्योपादेयत्वं तद्वचसो
ध्वन्यते । वाण्याः ‘किमेवं निर्दोषः क इह जगति’ इत्याद्युक्तप्रकारायाः
वाचः वशगः वश्यः । अत एव सुमनसां विदुषां भवं संसारं हरतीति सुमनोभवहारी
सन् निजे स्वकीये पदे चरणे स्थाने वा लग्नान् तानेव सुमनस इति भावः ।
सत्कामान् सत्यकामान् आविर्भूतकल्याणगुणानित्यर्थः । तनोति ।
अनतिक्रमणीयश्रीवचनविभवविवशो भगवान्निश्शेषाविद्यानिवर्तनपूर्वकं
स्वाश्रितानाविर्भूतगुणाष्टकान्विदधातीति निर्गळितोऽर्थः ॥</p>
<p>चतुर्मुखपक्षे&ndash; कमलपदायाः नलिनमृदुलचरणायाः गौर्याः &lsquo;या
कुन्देन्दुतुषारहारधवळा’ इत्युक्तरीत्या विशदवर्णायाः सदाऽपि साधुरतेः
साधुषु सभ्येषु विद्वत्सु रतिः प्रीतिः यस्याः तथोक्तायाः
वाग्देवतात्वादिति भावः । ‘साधुस्त्रिषूचिते चारौ सभ्ये वार्धुषिके तु ना’
इति रत्नमाला । वाण्याः सरस्वत्याः वशगः । सुमनसि बिसप्रसूने पद्मे भवेन
जन्मना &lsquo;जन्महरौ भवौ&rsquo; इत्यमरः । हारी मनोहरः भगवन्नाभिनलिनजन्मेत्यर्थः ।
अजः चतुर्मुखः । निजपदलग्नान् सत्यलोकगतान् सत्कामान्
रमणीयभोग्यवस्तुशालिनः तनोतीति ॥</p>
<p>ईशानपक्षे&ndash; कमलपदायाः पद्यत इति पदा पद्यतेः पचाद्यच् । कमलस्य कुरङ्गस्य
पदा, कमलः कुरङ्गः पदं चिह्नं यस्यास्सेति वा तस्याः उभयथाऽपि
कुरङ्गपाणेरित्यर्थः । ‘स्यात्कुरङ्गेऽपि कमलः, पदं
व्यवसितत्राणस्थानलक्ष्माङ्घ्रिवस्तुषु&rsquo; इति चामरः । यद्यपि
कुरङ्गपाणित्वमीशानस्यैव प्रसिद्ध्यति । तथाऽप्युमायास्तदर्धाङ्गतया
तदुक्तिरिति ध्येयम् । अत एव
‘दीपकमृगायमाणनिजहरिणशावकानुधाव्यमानपार्ष्णिभागौ' इति
हरिणस्योभयसाधारण्योक्तिस्संगच्छते । यद्वा कमलानि
उत्तममहिळात्वसूचकरेखाकारपद्मानि पदे यस्यास्सेति । साधुरतेः
रमणियवल्लभप्रीतेः । गौर्याः पार्वत्याः वाण्याः वाचः वशगः । मनोभवं मन्मथं
हरतीति मनोभवहारी । सुष्ठु मनोभवहारी सुमनोभवहारी कन्दर्पवैरीत्यर्थः । अजः
ईशानः निजपदलग्नान् स्वचरणसक्तान् सत्कामान् विद्यमानमदनान् तनोतीति
विरोधः, फलितमनोरथांस्तनोतीति परिहारः ॥</p>
<p>स्मरपक्षे तु&ndash; कमलपदायाः अरुणाम्बुजचरणाया गौर्याः अरुणवर्णायाः
पातिव्रत्येन विशुद्धाया वा । ‘गौरः पीतेऽरुणे श्वेते विशुद्धे चाभिधेयवत्'
इति मेदिनी । रतेः रतिदेव्याः वाण्याः वाचः साधु यथा स्यात्तथा वशगः ।
तदाज्ञावशंवद इत्यर्थः । सुष्ठ मनसि चित्ते भवेन जन्मना हारी रम्यः मनसिज
इत्यर्थः । अजः स्मरः । कोशस्तूदाहृत एव । निजपदेषु स्वकीयवस्तुषु
आलम्बनगुणाद्युद्दीपनविभावेष्वित्यर्थः । लग्नान् अभिषक्तान् जनान्
सत्कामान् ऊर्जितप्रेयसीसंभोगाभिलाषान् तनोतीति ॥</p>
<p>यथावा&ndash;</p>
<h2 id="पषकलसचछरलकषणहदय-य-बहवरचनभखय--वदयदभजयत-हरसस-वतरसहननभदरवरहत--८७७-">पुष्कलसच्छ्रीलक्षणहृद्यो यो बहुविरोचनाभिख्यः । विद्युद्भाजयतु हरिस्स वृत्रसंहननभिदुरवरहेतिः ॥ ८७७ ॥</h2>
<p>अत्र भगवान् प्रस्तुतः इन्द्रस्सूर्यश्चन्द्रो
विद्युत्प्रकाशश्चाप्रस्तुताः । एतेषां पञ्चानां श्लेष इति
पूर्वोदाहरणाद्विशेषः । तथाहि, भगवत्पक्षे&ndash; यः हरिः पुष्कले अतिशोभने सती
च सच्च सती ‘नपुंसकमनपुंसकेनैकवच्चास्यान्यतरस्याम्' इति नपुंसकैकशेषः ।
सती अभ्यर्हिते च । श्रीश्च लक्षणं च श्रीलक्षणे लक्ष्मीश्रीवत्सौ हृद्ये
उरस्स्थिते यस्य सः &lsquo;श्रीमान् श्रेष्ठः पुष्कलस्स्यात्सत्तमश्चातिशोभने&rsquo;
इत्यमरः । ‘सत्साधौ धीरशस्तयोः । मान्ये सत्ये विद्यमाने त्रिषु
साध्व्युमयोः स्त्रियाम्' इति मेदिनी । यद्वा पुष्कलानि पूर्णानि
‘पूर्णश्रेष्ठौ तु पुष्कलौ’ इति रत्नमाला । सन्ति प्रशस्तानि लक्षणानि
सामुद्रिकोक्तमहापुरुषत्वज्ञापकाङ्गचिह्नान्वितैः हृद्यः मनोज्ञः ।
यथोच्यते श्रीरामायणादौ&ndash;</p>
<p>त्रिस्थिरस्त्रिप्रलम्बश्च त्रिसमस्त्रिषु चोन्नतः ।</p>
<p>इत्यादिना । यद्वा पुष्कला श्रीमती सती साध्वी च या श्रीः लक्ष्मीः तस्याः
लक्षणं नामैव हृद्यः तस्याः जगतो वा वशीकारमन्त्रो यस्य स तथोक्तः, हृदयस्य
बन्धनो हृद्य इति विग्रहः। ‘बन्धने चर्षौ' इति हृदयशब्दात्
षष्ठ्यन्ताद्बन्धने यत्प्रत्ययो वेदेऽभिधेये । हृद्यो वशीकरणमन्त्र
इत्याहुः । ‘नारायणस्य किल नित्यजपस्त्वदीयं नाम प्रगल्भतमम्'
इत्युक्तरीत्या भगवतो लक्ष्मीनाम नित्यजपार्हमिति भावः ।</p>
<p>लक्षणं कार्षिके चिह्ने नाम्नि मुद्राङ्गसंपदोः ।<br>
हृद्यो वशिक्रियामन्त्रे हृद्यं धध्न्यनुलेपने ॥<br>
हृत्प्रिये हृद्धिते हृज्जे&hellip;&hellip;&hellip;॥</p>
<p>इति च वैजयन्ती । अथवा पुष्करा सती श्रीरेव लक्षणं जगदीश्वरत्वज्ञापकमुद्रा
हृद्यं हृदयस्थं यस्य स तथोक्तः । बहु अधिकं विरोचनं प्रकाशो
यस्यास्तथोक्ता अभिख्या कीर्तिर्यस्य सः बहुविरोचनाभिख्यः &lsquo;तस्य नाम
महद्यशः&rsquo; इति श्रुतेः । &lsquo;अभिख्या त्विड्यशोनामसु&rsquo; इति रत्नमाला ।
वृत्रसंहननभिदुरवरहेतिः वृत्राश्शत्रवः तेषां संहननानि वपूंषि ‘गात्रं
वपुस्संहननम्' इत्यमरः । भिन्दन्तीति भिदुराः &lsquo;विदिभिदिच्छिदेः कुरच्’ इति
कुरच् । वृत्रसंहननानां भिदुराः रिपुवपुर्भेदिन्य इत्यर्थः । वराः
श्रेष्ठाः हेतयः सुदर्शनादीन्यायुधानि यस्य सः । &lsquo;ध्वान्तारिदानवा वृत्राः।
वृत्रो मेघे रिपौ ध्वान्ते दानवे वासवे गिरौ&rsquo; इत्यमरहेमचन्द्रौ ।
‘हेतिर्ज्वालांऽशुरायुधम्’ इति वैजयन्ती । विद्युद्भाः
विद्युत्तुल्यप्रकाशः ‘सर्वे निमेषा जज्ञिरे विद्युतः पुरुषादधि’ इति
श्रुतेः । यद्वा वित् ज्ञानं &lsquo;व्यवहारविदे’ इत्यादाविव
विदेस्संपदादित्वाद्भावे क्विप् । विदा यौतीति विद्युत् ।
युधातोर्मिश्रणार्थकात्कर्तरि क्विप् । ‘ह्रस्वस्य पिति कृति तुक्&rsquo; इति
तुगागमः । विद्युत् भाः तेजो यस्य सः विद्युद्भाः । ज्ञानान्विततेजस्संपन्न
इत्यर्थः । अत्र&ndash;</p>
<p>ज्ञानशक्तिबलैश्वर्यवीर्यतेजांस्यशेषतः ॥</p>
<p>इत्युक्तेषु गुणेषु प्रत्याहारन्यायेनाद्यन्तयोर्ग्रहणं मध्यस्थानां
शक्त्यादीनां चतुर्णामपि गुणानामुपलक्षकम् । तेन पूर्णषाड्गुण्यवत्त्वं
दर्शितम् । सः हरिः जयत्विति ॥</p>
<p>इन्द्रपक्षे&ndash; यः पुष्कले पुष्करे रलयोरभेदाश्रयणात् गगने सीदन्तीति
पुष्करसदः द्युसदः, सदेः क्विप् । तेषां देवानां श्रीलक्षणानि
साम्राज्यज्ञापकच्छत्रचामरादिचिह्नानि तैः हृद्यः हृदयप्रियः बहूनि
सहस्रसंख्याकानि विरोचनानि विलोचनानि रलयोरभेदाश्रयणात् यस्य सः बहुविलोचन
इत्यभिख्या प्रसिद्धिः यस्य स तथोक्त इति बहुव्रीहिगर्भो बहुव्रीहिः ।
वृत्रस्य असुरविशेषस्य संहननं हननसाधनं हन्तेः करणे ल्युट् । यत् भिदुरं
कुलिशं &lsquo;भिदुरं पविः&rsquo; इत्यमरः । तदेव वरहेतिः उत्तमशस्त्रं यस्य स तथोक्तः
। विद्युद्भाः वित् व्याकरणविषयकं ज्ञानं ‘वाग्वै
पराच्यव्याकृताऽवदत्तामिन्द्रो मध्यतोऽवक्रम्य व्याकरोत्’ इति श्रुतेः ।
ब्रह्मविषयकं ज्ञानं वा ‘स होवाच मामेव विजानीह्येतदेवाहं मनुष्याय हिततमं
मन्ये’ इत्यादिना प्रतर्दनाय स्वात्मशरीरकब्रह्मोपदेष्टृत्वश्रवणात् । युत्
पौलोमादियुद्धं ताभ्यां भासत इति विद्युद्भाः ‘समित्याजिसमिद्युधः&rsquo; इत्यमरः
। यद्वा विदि उद्भाः इतिच्छेदः। विदि पूर्वोक्तज्ञाने विषये उद्भाः
उदञ्चद्दीप्तिः अप्रतिहतज्ञान इत्यर्थः । सः हरिः इन्द्रः जयत्विति ॥</p>
<p>सूर्यपक्षे&ndash; यः पुष्कराणां कमलानां सती या श्रीः संपत् शोभा वा तस्याः
लक्षणं रक्षणं रलयोरभेदात् । हृद्यं हृदयहितं यस्य सः । बहु इति भिन्नं
पदमग्रेऽन्वेति । विरोचनाभिख्यः विरोचननामा &lsquo;चन्द्राग्न्यर्का विरोचनाः&rsquo;
इत्यमरः । यद्वा रोचनानां रक्तकह्लाराणां अभिख्या शोभा । विशिष्टा
रोचनाभिख्या यस्मात्सः । रक्तकह्लारसुषमावह इत्यर्थः । ‘रोचना रक्तकह्लारे
गवां पित्ते वरस्त्रियाम्' इति रत्नमालावैजयन्त्यौ । बहु यथा स्यात्तथा ।
इदं भेदनक्रियाविशेषणम् । वृत्राणां पर्जन्यानां संहननं संघः &lsquo;अङ्गे संघे
संहननम्’ इति शेषः । तेषु भिदुराः वृष्ट्यर्थं मिळिताः वराः हेतयः किरणाः
यस्य स तथोक्तः ‘याभिरादित्यस्तपति रश्मिभिस्ताभिः पर्जन्यो वर्षति’ इति
श्रुतेः । विद्युद्भाः विद्युद्वर्णः सः हरिः सूर्यः जयत्विति ॥</p>
<p>चन्द्रपक्षे&ndash; पुष्कलं पूर्णं सतां रोहिण्यादिनक्षत्राणां
‘सत्क्लीबमृक्षे’ इति रत्नमाला । श्रियः संपदः रक्षणं हृद्यं हृदयप्रियं
यस्य सः । ताराधीशत्वात्तस्येति भावः । यद्वा बहु यथा तथा पुष्करेषु
पद्मेषु सती या श्रीः शोभा तस्याः लक्षणं चिह्नं नाम वा हरतीति
पुष्करसच्छ्रीलक्षणहृत्, हरतेः क्विप् । पद्मशोभायाश्चिह्नं नामापि वा
निश्शेषयितेत्यर्थः । अस्मिन्पक्षे यः पुष्करसच्छ्रीलक्षणहृत् यः
विरोचनाभिख्य इति यत्पदद्वयस्य योजना । विरोचनाभिख्यः चिरोचनापरनामा ।
वृत्राणां ध्वान्तानां संहननस्य संघस्य भिदुराः भेदयित्र्यः वराः हेतयः
अंशवो यस्य सः। विद्युत् विशेषेण द्योतमाना भाः प्रभावो यस्य सः । हरिः
चन्द्रमाः जयत्विति ॥</p>
<p>विद्युत्प्रकाशपक्षे तु&ndash; लिङ्गविपरिणामेन विशेषणानि योज्यानि । पुष्करं
नक्षत्रं तदिव सती रमणीया । यद्वा पुष्करं अहिविशेषः जलधारा वा तदिव सती
विद्यमाना वक्रतनुदीर्घोज्ज्वलरूपा ॥</p>
<p>पुष्करमम्बुनि खे भे युधि वाद्यमुखेऽमरेऽपि धारायाम् ।<br>
द्वीपे भेषजभेदे सारसतीर्थाहिकरिकराग्रेषु ॥</p>
<p>इति रत्नमला । श्रीरस्यास्तीति श्रीला । सिध्मादित्वान्मर्थीयो लच् ।
‘लक्ष्मीवान् लक्ष्मणश्श्रीलः&rsquo; इत्यमरः । क्षणहृद्या अल्पकालरमणीया
अचिररुचित्वात् । त्रयाणामेषां कर्मधारयः । हरिः कपिलवर्णा । अत एव
विरोचनाभिख्या । रोचना गोरोचना तस्याः अभिख्येवाभिख्या यस्यास्सा विशेषेण
रोचनाभिख्या विरोचनाभिख्या । अथवा रोचनाः वरवर्णिन्यः तासां
आभिख्येवाभिख्या यस्यास्सा उत्तमललनामणितुल्यशोभेत्यर्थः । अत एव
प्रतीपालंकारः । बहु यथा तथा वृत्राणां जीमूतानां संहननं संघः तस्य भिदुराः
वराः हेतयः ज्वालाः यस्यास्सा अम्बुदकदम्बसम्भेदनेनोन्मीलितत्वादिति भावः ।
विद्युद्भाः तटित्प्रकाशः जयत्विति ॥</p>
<p>यमानिलेन्द्रचन्द्रार्कविष्णुसिंहांशुवाजिषु ।<br>
शुकाहिकपिभेकेषु हरिर्ना कपिले त्रिषु ॥ इत्यमरः ॥</p>
<p>यथावा&ndash;</p>
<h2 id="रज-स-लकपल-जषणससमवरततपपरथ">राजा स लोकपालो जिष्णुस्समवर्तिताप्प्रथि</h2>
<h2 id="तनम--वरषत-तर-परचतशशरद-नन-सरवतमख-कमम--८७८-">तनामा । वर्षति तरां प्रचेताश्श्रीदो ननु सर्वतोमुखं कामम् ॥ ८७८ ॥</h2>
<p>अत्रापि भगवानेव प्रस्तुतः । इन्द्रयमवरुणकुबेरचन्द्रा अप्रस्तुताः ।
षण्णामेषां श्लेषः । (१) भगवत्पक्षे&ndash; जिष्णुः जयशीलः ।
समवर्तिताप्रथितनामा । मया श्रिया सह वर्तते यस्मिन्कर्मणि तद्यथा
स्यात्तथा समं समं वर्तत इति समवर्ती श्रीमत्तयैव विद्यमान इत्यर्थः ।
यद्वा&ndash; &lsquo;समोऽहं सर्वभूतेषु’ इत्युक्तरीत्या सर्वसमं वर्तत इति तथोक्तः ।
अथवा समेषु सर्वेषु चेतनाचेतनरूपवस्तुषु वर्तते अन्तः प्रविश्य नियन्तृतया
विद्यत इति समवर्ती ‘सर्वसाधुसमानेषु समं स्यादभिधेयवत्&rsquo; इति मेदिनी । तस्य
भावः समवर्तिता । तया प्रथितनामा प्रख्याताभिख्यः प्रकृष्टं चेतो यस्य स
तथोक्तः महाशय इत्यर्थः । महोदार इति यावत् । महोदारता च पात्रलाघवं
प्रदेयगौरवं चानादृत्य दायभागन्यायेन प्रत्युपकारनिरपेक्षं वितरणरसिकत्वं
प्राज्यं दत्वाऽप्यतृप्तत्वं च । अत एव श्रीदः आश्रितेभ्योऽखिलसंपत्प्रदः
राजो ‘एक इद्राजा जगतः' । एष ब्रह्मलोकस्सम्राट्! राजाधिराजस्सर्वेषां
विष्णुर्बह्ममयो महान्' इत्याद्युक्तरीत्या सकललोकाधिराजः सः एवं
प्रसिद्धप्रभावः लोकपालः सर्वजगद्रक्षको भगवान् &lsquo;एष लोकपालः’ इति श्रुतेः ।
सर्वतोमुखं अप्रतिहतं कामं मनोरथं अस्माकमिति शेषः । वर्षतितरां ननु
अतिशयेन ददात्येव । ननुरवधारणे । यद्वा न नु इति पदद्वयम् । नुः पृच्छायां
न वर्षतितरां नु । वर्षत्येवेति भावः ॥</p>
<p>(२) इन्द्रपक्षे&ndash; समवर्तिताप्रथितं स्वरूपोचितवृत्तितया प्रसिद्धं नाम
यस्य स तथोक्तः । प्रचेताः महामनाः श्रीदः आश्रितलक्ष्मीप्रदः । राजा,
‘इन्द्रो राजा जगतः । इन्द्राय राज्ञे’ इत्यादिश्रवणाद्राजतया प्रसिद्धः ।
लोकपालः जिष्णुः इन्द्रः ‘जिष्णुर्लेखर्षभः&rsquo; इत्यमरः । सर्वतोमुखं सलिलं
‘पुष्करं सर्वतोमुखम्' इत्यमरः । कामं पर्याप्तं यथा स्यात्तथा वर्षतितरां
पर्जन्यवाहनतया वर्षस्य तदधीनत्वादिति ॥</p>
<p>(३) यमपक्षे&ndash; जिष्णुः जयशीलः प्रचेताः श्रीदः उक्त एवार्थः । राजा &lsquo;यमो
राजा प्रमृणाभिः&rsquo; इति श्रुतेरस्य राजत्वम् । समवर्तिताप्रथितनामा समवर्तीति
प्रसिद्धाभिधानः । लोकपालः सर्वतोमुखं निरवधिकं कामं अभिलाषं वर्षतितराम् ।
स्वाश्रितानां प्रददातीत्यर्थः । &lsquo;ये ये कामा दुर्लभा मर्त्यलोके सर्वान्
कामांश्छन्दतः प्रार्थयस्व&rsquo; इति नचिकेतसं प्रति स्वेनैवोक्तत्वादिति भावः ॥</p>
<p>(४) वरुणपक्षे&ndash; प्रचेता इति विशेष्यम् । समं वर्तत इति समवर्तिता
वर्ततेस्तृच् । अर्थः पूर्ववदेव । अप्प्रथितनामेति भिन्नं पदम् । अद्भिः
प्रथितं व्यपदिष्टं नाम यस्य सः ‘वरुणोऽपामधिपतिः’
इत्यादिश्रुतेस्तन्नाम्नोऽद्भिः प्रथितत्वम् । राजा ‘राजा त्वा वरुणो नयतु
। यासां राजा वरुणः' इत्यादिश्रुतेरस्यापि राजत्वम् । अन्यानि विशेषणानि
यथोक्तार्थान्येव । सर्वतोमुखं जलं कामं वर्षतितरां सलिलाधिपतित्वात्तस्य
पर्जन्यद्वारा वर्षणमिति ध्येयम् ॥</p>
<p>(५) कुबेरपक्षे&ndash; श्रीद इत्येतद्विशेष्यम् । अन्यानि विशेषणानि
यथोदितार्थान्येव । राजा ‘कुबेराय वैश्रवणाय महाराजाय नमः' इति
श्रुतिप्रसिद्धेरस्यापि राजत्वम् । एवं चाष्टानामपि दिगधीशानां
लोकपालत्वाविशेषेऽपीन्द्रयमवरुणकुबेराणामेव महादिगधीशतया राजत्वं श्रुत्या
ख्यापितम् । न तु विदिगधीशानामग्निनिऋतिमरुदीशानानां तेषां
राजत्वाश्रवणादित्यवधेयम् । श्रीदः कुबेरः सर्वतोमुखं कामं वर्षति तरां ‘स
मे कामान् कामकामाय मह्यं, कामेश्वरो वैश्रवणो ददातु' इति श्रुतेः ॥</p>
<p>(६) चन्द्रपक्षे तु&ndash; लोकपालः&ndash;</p>
<p>इन्द्रानिलयमार्काणामग्नेश्च वरुणस्य च ।<br>
चन्द्रवित्तेशयोश्चैव मात्रा निर्हृत्य शाश्वतीः॥</p>
<p>इत्युपक्रम्य ‘अष्टाभिर्लोकपालानां मात्राभिर्निर्मितो नृपः’
इत्युक्तेश्चन्द्रस्यापि लोकपालत्वम् । अन्यानि विशेषणानि
पूर्वोक्तार्थान्येव । राजा इदं विशेष्यं चन्द्र इत्यर्थः । ‘सोम एव नो
राजेत्याहुर्ब्राह्मणीः प्रजाः' इति श्रवणादस्य राजत्वम् । सर्वतोमुखं
निरङ्कुशं यथा तथा कामं वर्षतितरां मन्मथमुद्दीपयतीति यावत् ॥</p>
<p>नन्वत्रोपपादितेषु सर्वेष्वप्यर्थेषु विशेषणानां विशेष्याणां
चानियमात्कथमस्य श्लेषोदाहरणता ‘सर्वदोमाधवः पायात्' इत्यादौ तन्नियमस्यैव
दर्शनादिति चेत् उभयेषामपि श्लिष्टत्वनियमानतिक्रमादित्यवधेहि ।
विशेषणविशेष्योभयश्लिष्टत्वमेव हि श्लेषलक्षणम् । न हि
विशेषणैर्विशेष्यैर्वा सर्वेष्वप्यर्थेष्वैकरूप्येणैव भाव्यमित्याग्रहः ।
तेषां श्लिष्टतानियममात्रस्यैवापेक्षितत्वादिति दिक् । एवं सर्वत्रापि
द्रष्टव्यम् ॥</p>
<p>यथावा&ndash;</p>
<h2 id="गवसरपततशररदरसततवऽधदवतमहत--वसमततवदयत-समपशरयत-पर-कषठम-">गोविसरोपात्तश्रीरुदारसत्त्वाऽधिदेवतामहती । वसुमत्ताविद्योता समुपाश्रयते परां काष्ठाम् ॥</h2>
<p>अत्रापि श्रियःपतिरेव प्रकृतः,
बृहस्पतिदिवस्पतिपशुपतिग्रहपतिवसुमतीनरपतयोऽप्रकृताः । सप्तानामेतेषां
श्लेषः तथाहि,</p>
<p>(१) श्रीपतिपक्षे- गोविसरोपात्तश्रीः गवां अपां विसरस्समूहः वाराशिः
तस्मात् उपात्ता श्रीः लक्ष्मीः यया सा तथोक्ता</p>
<p>गौ क्रतौ वृषभे चन्द्रे वाग्भूदिग्धेनुषु स्त्रियाम् ।<br>
द्वयोस्तु रश्मिदृग्बाणस्वर्गवज्राम्बुलोमसु ॥</p>
<p>इति रत्नमाला । ‘विसरः प्रसरे व्रजे । श्रीर्वेषरचनाशोभाभारतीसरळद्रुमे ।
लक्ष्म्यां त्रिवर्गसंपत्तिविधोपकरणादिषु । विभूतौ च गतौ च स्त्री’ इति च
मेदिनी । उदारं श्रेष्ठं सत्त्वं स्वसत्ताभासकं सत्त्वं
गुणसत्त्वाद्विलक्षणम्’ इत्युक्तो गुणविशेषः यस्यास्सा ‘यत्सत्त्वं स
हरिर्देवः' इत्याद्युक्तेश्शशुद्धसत्त्वमयाप्राकृतदिव्यमङ्गळविग्रहेत्यर्थः
। &lsquo;उदारो दक्षिणे ख्याते दानशौण्डे महत्यपि&rsquo; इति, ‘सत्त्वं गुणे पिशाचादौ
व्यवसायस्वभावयोः । गुणप्राणबलस्वान्तसत्तास्वस्त्री तु जन्तुषु' इति च
रत्नमाला । वसुमत्ताविद्योता वसवः देवविशेषाः प्रसिद्धाः मत्ताः तृप्ताः
यस्मात्सः वसुमत्तः । अविः आदित्यः तस्मिन् द्योतत इति द्योता ‘असौ वा
आदित्यो देवमधु’ इत्युपक्रम्य &lsquo;तद्यत्प्रथमममृतं तद्वसव उपजीवन्त्यग्निना
मुखेन न वै देवा अश्नन्ति न पिबन्त्येतदेवामृतं दृष्ट्वा तृप्यन्ति’ इति
मधुविद्योक्तप्रक्रियया वसुतृप्तिहेतावादित्ये ‘यश्चासावादित्ये&rsquo;
इत्याद्युक्तरीत्या विद्योतमानेत्यर्थः ॥</p>
<p>वसुर्ना देवभेदेषु योक्त्राग्निधनदांशुषु ।<br>
मधुरे तु त्रिषु क्लीबे सलिले धनरत्नयोः ॥</p>
<p>इति रत्नमाला । ‘हृष्टो मत्तस्तृप्तः' इत्यमरः ।</p>
<p>अविर्ना पर्वते सूर्ये मेषे मूषककम्बळे ।<br>
प्राकारे भवने भासि स्त्री तु पुष्पवतीभुवोः ॥</p>
<p>इति रत्नमाला । महती देवता ‘महते दैवतायाज्यं, दैवतानां च दैवतम्’
इत्युक्तो भगवान् वासुदेवः परां काष्ठां स्थितिं श्रयते । सैव
परमप्राप्येत्यर्थः । ‘सा काष्ठा सा परा गतिः' इति हि श्रुतिः
।‘काष्ठोत्कर्षे स्थितौ दिशि' इत्यमरः ।</p>
<p>काष्ठं दारुणि काष्ठा तु प्रकर्षे स्थानमात्रके ।<br>
दिशि दारुहरिद्रायां कालमानप्रभिद्यपि ॥</p>
<p>इति हेमचन्द्रः ॥</p>
<p>(२) बृहस्पतिपक्षे&ndash; गोविसरेण वाक्प्रसरेण उपात्ता श्रीः
देवाचार्यकविभूतिर्यया सा तथोक्ता । उदारं ख्यातं सतो भावस्सत्त्वं
वैदुष्यं यस्यास्सा ‘सन् सुधीः कोविदो बुधः' इत्य मरः । वसुमत्ता तेजस्विता
ब्रह्मवर्चसमिति यावत् । सा च विद्या ऋग्वेदादिविद्या च वसुमत्ताविद्ये
पूर्वनिपातप्रकरणस्य ‘लक्षणहेत्वोः' इत्यादिसूत्रनिर्देशेनानित्यताया
ज्ञापितत्वान्नेहाल्पाच्तरस्य विद्याशब्दस्य परनिपातविरोधः ।
वसुमत्ताविद्याभ्यां ऊता संततेति यावत् ।‘ऊतं स्यूतम्' इत्यमरः । वेङः
कर्मणि क्ते संप्रसारणम् । महती देवपूज्या देवता बृहस्पतिनामेति भावः ।
परां काष्ठां उत्कर्षं समुपाश्रयते ॥</p>
<p>(३) दिवस्पतिपक्षे&ndash; गोविसरेण नयननिवहेन लोचनसहस्रेणेत्यर्थः । उपात्ता
श्रीश्शोभा यया सा तथोक्ता । उदारसत्त्वामहाव्यवसाया । वसवो देवविशेषाः
तेऽस्य सन्तीति वसुमत् तस्य भावः वसुमत्ता ‘शरदः कृतार्थता’ इत्यादाविव
सामान्ये नपुंसकम् । तया आविद्योता समन्तात्प्रकाशमाना ।
अखिलदेवाधीशत्वात्सततमपि वसुसाहित्येन भासमानेत्यर्थः । महती देवता ‘यो
वृत्रमवधीत्तन्महेन्द्रस्य महेन्द्रत्वम्' इति श्रुत्युक्तरीत्या
प्राप्तमहत्त्वा । देवता इन्द्ररूपा देवता । अपरां परा पश्चिमा सा न
भवतीत्यपरा पूर्वेत्यर्थः । तां काष्ठां दिशं समुपाश्रितेति ॥</p>
<p>(४) पशुपतिपक्षे&ndash; गौः वृषभः विसरतीति विसरा, पचाद्यच् । गवा विसरा
गोविसरा । भिन्नं पदम् । वृषभचारिणीत्यर्थः । उपात्ता पीता श्रीः विषं यया
सा तथोक्ता&ndash;</p>
<p>श्रीर्वेषरचनाशोभासंपत्सरलशाखिषु ।<br>
वाणीलक्ष्मीलवङ्गेषु विषे बिल्वेऽपि&hellip;&hellip;.. ॥</p>
<p>इति रत्नमाला । अत एवायं श्रीकण्ठ इत्युच्यते । उदाराणि महान्ति सत्त्वानि
भूतपिशाचादीनि यस्यास्सा तथोक्ता । भूतेशत्वादिति भावः । वसुरग्निः
सोऽस्यास्तीति वसुमान् तस्य भावः वसुमत्ता फाललोचनाग्निमत्तेत्यर्थः । तया
यः अविः भाः । उदाहृतः कोशो न विस्मर्तव्यः । तेन द्योता द्युतिमती । यद्वा
वसुः धनदः वसुमत्ता तद्वता तया अवौ शैले कैलासनाम्नि । यद्वा वसुर्धनदः
मत्तः हृष्टो यस्मिन् तस्मित् अवौ कैलासगिरौ द्योतत इति तथोक्ता द्वयोरपि
तयोः कैलासनिलयत्वादिति भावः । महती देवता महादेवत्वेन प्रसिद्धा देवता
परां ‘दिक्ष्वैशानी दिगुत्तमा' इति प्रशस्ततया स्मृतिप्रतिपादितां काष्ठां
दिशं समुपाश्रयते ॥</p>
<p>(५) ग्रहपतिपक्षे&ndash; गवां दिशां विसरेण निवहेन उपात्ता श्रीः प्रकाशो
यस्यास्सा सर्वदिक्प्रकाशिकेत्यर्थः । अराण्यस्य सन्तीत्यरि चक्रं
मत्वर्थीय इनिः । तन्नामकत्वात्कोका अत्र विवक्षिताः ‘कोकश्चक्रश्चक्रवाको
रथाङ्गाह्वयनामकः' इत्यमरः । अरिणां समूहः आरम् । सामूहिकं
‘प्राणिरजतादिभ्योऽञ्’ आरस्य सत्त्वमन्तःकरणं आरसत्त्वं तदुल्लासितं
ययेत्युदारसत्त्वा प्रादिभ्यो धातुजस्य' इति बहुव्रीहौ लासितशब्दलोपः ।
वसवः किरणाः अस्य सन्तीति वसुमान् भूम्नि अतिशायने वा मतुप् । तस्य भावः
वसुमत्ता तया अविद्योता अविर्मेषराशिः तस्मिन् द्योतत इति तथोक्ता
मेषराशेस्तदुच्चस्थानत्वात्तत्र द्योतत इत्युक्तम् । यथोच्यते
कार्तान्तिकैः— ‘स्वोच्चे प्रदीप्तः' इति । महती
सर्वैस्त्रिसन्ध्यमभिवन्द्यमाना देवता सूर्याभिधानेत्यर्थः । परां &lsquo;दिशां
प्राची&rsquo; इत्युक्तरीत्या मुख्यां पूर्वां परां पश्चिमां च काष्ठां दिशं
समुपाश्रयते उदयास्तमयार्थमिति भावः ॥</p>
<p>(६) वसुमतीपक्षे&ndash; गावो धेनवः अवयः मेषाः सरांसि कासाराः आपः अन्यानि
नद्यादिजलानि । सरसां आपः सरोऽपा इति वा । एतेषां समाहारः गोऽविसरोऽपं
‘ऋक्पूरप्' इत्यादिना समासान्तोऽप्रत्ययः । तेन आत्ता श्रीश्शोभा यया
तथोक्ता । उदाराः महान्तः सत्त्वाः जन्तवः यस्यां सा । यद्वा&ndash; आरः
अङ्गारकः ‘आरा चर्मप्रभेदिन्यां पुंसि भौमे शनैश्चरे' इति मेदिनी । स एव
सत्त्वं गर्भो यस्यास्सा उत्कर्षेण आरसत्त्वा उदारसत्त्वा । सत्त्वशब्दो
गर्भवाची । अत एव आपन्नसत्त्वेति गर्भिणीपर्यायशब्दश्श्रूयते । अङ्गारको हि
वसुधागर्भोदितः । स हि ‘रोहिताङ्गो महीसुतः' इत्यभिधीयते । वसुमत्ता
रत्नवत्ता निधिरूपधनवत्ता वा यत इयं वस्तुमतीत्याख्यायते अवयः गिरयः ।
वसुमत्ता च अवयश्च वसुमत्तावयः तैः द्योतत इति तथोक्ता । यद्वा&ndash; विगतो
द्योतो यस्यास्सा न भवतीत्यविद्योता । वसुमत्तया अविद्योता रत्नगर्भतया
नित्यप्रकाशेत्यर्थः । महती विपुला देवता भूरूपा ‘हन्ताहमिमास्तिस्रो
देवताः’ इत्यन्नशब्दाभिलपनीयाया भुवो देवतात्वश्रवणात् । परां काष्ठां
श्रयते सर्वा दिशो व्याप्नोतीत्यर्थः ।</p>
<p>(७) नरपतिपक्षे&ndash; गोविसरात् तत्तद्देशभूनिवहात् दृष्टिप्रसरणात्
बाणप्रयोगाद्वा उपात्ता सामन्तवर्गादुपाहृता श्रीः विभूतिः यया सा तथोक्ता
उदारं सत्त्वं बलं प्राणो वा यस्यास्सा वदान्यचित्ता वा । वसुभिः धनैः
मत्ता तृप्ता । अविभिः प्राकारैः भवनैः भाभिर्वा सर्वैर्वा द्योतत इति
तथोक्ता । उदाहृतः कोशो न विस्मरणीयः । महती देवता भूपतिरूपा ‘महती देवता
ह्येषा नररूपेण तिष्ठति’ इति स्मरणात् । परां काष्ठां उत्कृष्टां स्थितिं
आधिराज्यपदमिति यावत् । समुपाश्रितेति ॥</p>
<p>एवमष्टानां नवानां दशानां ततोप्यधिकानां वाऽर्थानां श्लेषश्शक्यः कर्तुं,
अथाऽपि भगवत्या भारत्या भूयान् स्यात्क्लेश इति भिया विश्रम्यते ॥</p>
<p>एवं प्रकृताप्रकृततदुभयगोचरतया श्लेषत्रैविध्यं प्रपञ्चितम् । तत्र
सभङ्गाभङ्गरूपवैलक्षण्यं च सामान्यतः प्रदर्शितम् । इदानीं विशिष्य तद्भेदः
प्रपञ्च्यते । अत्र कौस्तुभकारः&ndash; &ldquo;श्लेषस्सभङ्गोऽभङ्गश्च ।
विभिन्नानुपूर्वीकशब्दप्रतिसन्धानबोध्यार्थान्तरकत्वं सभङ्गत्वम् ।
समानानुपूर्वीकशब्दप्रतिसन्धानबोध्यार्थान्तरकत्वमभङ्गत्वम्। द्विविधोप्ययं
श्लेषोऽर्थालङ्कार एव । अर्थान्तरस्य वाक्यार्थानन्वये
नानार्थकपदसद्भावेऽपि श्लेषव्यवहारविरहात् । आद्यश्चाष्टधा&ndash;
वर्णपदलिङ्गभाषाविभक्तिप्रकृतिप्रत्ययवचनभेदात्” इत्यभाणीत् । तथाहि-</p>
<h2 id="heading"></h2>
<p>आद्योऽष्टधा वर्णपदलिङ्गभाषाविभक्तिभिः ।<br>
प्रकृतिप्रत्ययाभ्यां च वचनैश्श्लेष ईरितः ॥७७</p>
<hr>
<h2 id="heading-1"></h2>
<h2 id="ततर-च-वरणशलष">तत्र च वर्णश्लेषः.</h2>
<hr>
<h2 id="heading-2"></h2>
<p>विभक्त्यादिवशाद्यत्र नानावर्णैकरूपता ।<br>
श्रूयते स हि विद्वद्भिर्वर्णश्लेष इतीर्यते ॥ ७८ ॥</p>
<p>यत्रानेकेषां वर्णानां विभक्त्यादिबलादैकरूप्यं श्रूयते स वर्णश्लेष
इत्यभिधीयते ॥</p>
<p>यथा&ndash;</p>
<h2 id="शरयहत-शभकरभषणवण-समललसजजन--तवय-भगवत-वनवशत-चतत-दवशवर-मम-दयळ--८८१-">श्रेयोहेतौ शुभकरभूषणवेणौ समुल्लसज्जानौ । त्वयि भगवति विनिविशतां चित्तं देवेश्वरे मम दयाळौ ॥ ८८१ ॥</h2>
<p>अत्र लक्ष्मीश्रीनिवासयोश्श्लेषः। तत्र लक्ष्मीविषये हे देवेश्वरे ।
देवानामीश्वरा ईशाना तस्यास्संबुद्धिः । ‘स्थेशभास' इत्यादिना
वरजन्तत्वान्न ङीप् । हे भगवति! श्रेयसां हेतौ कारणे &lsquo;श्रेयो न
ह्यरविन्दलोचनमनःकान्ताप्रसादादृते संसृत्यक्षरवैष्णवाध्वसु नृणां
संभाव्यते कर्हिचित्’ इत्युक्तेः । शुभकराणि भूषणानि यस्यां सा तथोक्ता
वेणिः प्रवेणी यस्यास्सा तथोक्ता तस्याम् । इदन्तोऽयं वेणिशब्दः । ‘वेणृ
निशामनवादित्रादानगमनज्ञानचिन्तासु&rsquo; इति भौवादिकाद्धातोरौणादिक इन्
प्रत्ययः । ‘वेणिप्रवेणी' इत्यमरः । ‘करणश्रोणिवेणयः’ इति स्त्रीकाण्डे
निगमः ‘देवस्स त्वामसूत द्विषदुपमृदितस्वर्वधूवेणिबन्धा’ इति
मुरारिमिश्रप्रयोगश्च । समुल्लसन्ती रत्नमुकुराकारतया दीप्यमाने जानुनी
यस्याः तस्यां तथोक्तायाम् । दया आळिस्सखी यस्याः तस्यां तथोक्तायां
दयापरवशायामिति यावत् । त्वयि मम चित्तं विनिविशताम् ।
विनिपूर्वकाद्विशतेर्लोट् ‘नेर्विशः’ इत्यात्मनेपदम् ॥</p>
<p>श्रीनिवासपक्षे तु&ndash; देवेश्वरे इत्यत्र देवेति च्छेदः । हे देव! श्रेयस्यः
प्रशस्यतराः हेतयः दिव्यायुधानि यस्य तस्मिंस्तथोक्ते । शुभः करयोः हस्तयोः
भूषणं अलंकारभूतः वेणुः यस्य तस्मिन् गानकृते पाणिगृहीतवेणावित्यर्थः ।
समुल्लसन्ती कल्याणदिव्यविग्रहवत्तया प्रकाशमाना जाया यस्य तस्मिन्
समुल्लसज्जानौ ‘जायाया निङ्' इति बहुव्रीहौ समासान्तो निङ् ‘लोपो
व्योर्वळि’ इति यलोपः । ‘सुमज्जानये विष्णवे' इति श्रुतिरत्र
प्रत्यभिज्ञाप्यते । दयाळौ कृपाशालिनि &lsquo;स्पृहि गृहि पति दयि’ इत्यादिना
कर्तर्याळुच् । ईश्वरे अनौपाधिकनिर्देशादसंकुचितैश्वर्यवति भगवति त्वयि
चित्तं निविशताम् । अत्र हेतौ वेणौ जानौ दयाळौ इत्यत्र हेति हेतु वेणि वेणु
जानि जानु दयाळि दयाळु पदानां सप्तमीविभक्ताविकारोकारावेकोच्चारणविषयतया
श्लिष्टाविति वर्णश्लेषोऽयम् । ईश्वरे भगवतीत्यत्र
संबुद्धिसप्तमीविभक्त्योर्वक्ष्यमाणरीत्या श्लेषश्चाभ्युच्चीयते ॥</p>
<p>यथावा&ndash;</p>
<h2 id="हदय-सदऽऽशरर-दरगतवरशतरणदवयतर--कलशदधभवन-मम-कसमशचददवत-चर-लगतत--८८२-">हृदयं सदाऽऽशरारौ दुर्गतिवाराशितरणदिव्यतरौ । कलशोदधिभवने मम कस्मिंश्चिद्देवते चिरं लगतात् ॥ ८८२ ॥</h2>
<p>अत्रापि श्रीश्रीनिवासयोरेव श्लेषः । अशरारौ अहिंस्रे
अनुग्रहमयत्वेनाज्ञातनिग्रहे इत्यर्थः । पक्षे&ndash; आशरारावितिच्छेदः ।
आशराणां रक्षसां अरौ विरोधिनि ‘क्रव्यादोऽस्रप आशरः&rsquo; इत्यमरः ।
दुर्गतिर्दारिद्र्यं वाराशिरिव दुर्गतिवाराशिः तस्य तरणे दिव्यतरौ
कल्पशाखिनि ‘दारिद्र्यार्णवतारिणीम्' इत्याद्युक्तेः । &lsquo;दुर्गतिर्नरके
नैस्व्ये&rsquo; इति मेदिनी । पक्षे&ndash; दुर्गतिः नरकः स एव वाराशिः तस्य तरणे
दिव्या अद्भुता तरिः नौः तस्यां दिव्यतरौ । कलशोदधौ दुग्धजलधौ भवनं जन्म
निवासश्च यस्य तस्मिंस्तथोक्ते कस्मिंश्चिद्दैवते श्रीरूपे श्रीनिवासरूपे च
मम हृदयं सदा लगतात् । अत्र सदाऽऽशरारौ दिव्यतरौ इत्यत्र अशरारु आशरारि
दिव्यतरु दिव्यतरिपदानां सप्तमीविभक्तावुकारेकायोर्वर्णयोश्श्लेषः ॥</p>
<p>यथावा&ndash;</p>
<h2 id="सवतमन-चदयमन-तव-सधयऽबज-कष-सरवदतरण--एक-हनत-वदनत-मकत-वनदनतयमनदमननदम--८८३-">स्वात्मनि चोदयमानं त्वां सुधियोऽब्जा क्ष सर्वदातरणौ । एकं हन्त विदन्तो मुक्ता विन्दन्त्यमन्दमानन्दम् ॥ ८८३ ॥</h2>
<p>सर्वस्य दाता सर्वदाता तस्य संबुद्धिः सर्वदातः! &lsquo;य आत्मदा बलदाः&rsquo; ।
‘सकलफलप्रदो हि विष्णुः' इत्युक्तरीत्या आत्मपर्यन्तसर्वस्वदानशीलेत्यर्थः
। हे अब्जाक्ष! अनेन &ldquo;तस्य यथा कप्यासं पुण्डरीकमेवमक्षिणि” इति
विवक्षितश्रुत्यर्थस्स्मारितः । अणौ अणुपरिमाणे ‘एषोऽणुरात्मा' इति श्रुतेः
। स्वात्मनि ‘स्वत्वमात्मानि सञ्जातं स्वामित्वं ब्रह्मणि स्थितम्’
इत्युक्तरीत्या स्वामिनस्स्वस्य स्वभूते आत्मनि प्रत्यगात्मनि सुधियः
सुप्तानि ज्ञानेन्द्रियाणि चोदयमानं प्रेरयन्तमित्यर्थः । अनेन ‘धियो यो नः
प्रचोदयात्' इति श्रुतिः प्रत्यभिज्ञाप्यते । यद्वा&ndash; &lsquo;य आत्मनि
तिष्ठन्नात्मनोऽन्तरः’ इत्युक्तरीत्याऽन्तर्यामितया स्थित्वा ‘स नो
देवश्शुभया स्मृत्या संयुनक्तु’ इत्युक्तप्रकारेण स्वप्राप्त्यौपयिकीर्धियः
प्रेरयन्तमित्यर्थः । अत्र ‘ददामि बुद्धियोगं तं येन मामुपयान्ति ते’
इत्येतत् स्मर्तव्यम् । नैतावदेव, स्वात्मनि स्वशरीरभूते
‘यस्यादित्यश्शरीरम्’ इति श्रुतेः । &lsquo;आत्मा यत्नो धृतिर्बुद्धिस्स्वभावो
ब्रह्म वर्ष्म च&rsquo; इत्यमरः । सर्वदा तरणौ च उदयमानं इति छेदः । तरणौ
चेत्यन्वयः, आदित्ये च सर्वदा उदयमानं प्रकाशमानं त्वां अनेन च सन्दर्भेण
&lsquo;स यश्चायं पुरुषे । यश्चासावादित्ये&rsquo; इति श्रुतिखण्डः प्रत्यभिज्ञाप्यते ।
एकं उभयत्र विद्यमानमभिन्नम् । अनेन उदाहृतश्रुतिशेषस्थं &lsquo;स एकः’
इत्येतत्प्रत्यभिज्ञाप्यते । विदन्तः जानन्तः । अनेन &lsquo;स य एवं वित्&rsquo;
इत्येतत् । सुधियः विपश्चितः मुक्तास्सन्तः, अनेन ‘अस्माल्लोकात्प्रेत्य’
इत्युक्तार्चिरादिमार्गगमनपूर्वकवितमःपदप्राप्तिरुक्ता । अमन्दमानन्दं
विन्दन्ति । अनेन &lsquo;एतमानन्दमयमात्मानमुपसङ्क्रामति’ इति
श्रुत्यर्थस्समगृह्यत । उदाहृतश्रुत्यर्थो व्यासार्यैरित्थमभिवर्णितः
&lsquo;सर्वोsपि विद्वानस्माल्लोकात्प्रेत्यान्नमयादिसमष्टिव्यष्टिविभूतिकं
निरतिशयानन्दं परमात्मानं भोग्यभूतं भोक्ता सन्ननुभवति&rsquo; इति ।
हन्तेतीदृशार्थपरिचिन्तनजनितहर्षे । अत्र तरण्यणुशब्दयोस्सप्तमीविभक्तौ
इकारोकारयोर्वर्णयोश्श्लेषः पूर्ववदेव । सर्वदातः अणौ सर्वदा तरणौ
इतिच्छेदाद्वक्ष्यमाणपदश्लेषश्च । एषु श्रेयोहेतावित्यादिषु त्रिषूदाहरणेषु
हेतौ वेणौ इत्यादौ
हेतुहेतिवेणुवेणीत्यादिविभिन्नानुपूर्वीकशब्दयोरेकोच्चारणगोचरतया
प्रतिसन्धानेनार्थद्वयस्य बोधितत्वात्सभङ्गश्लेषसामान्यलक्षणानुगतिः । हेतौ
इत्यादौ ‘अच्च घेः इत्यदादेशोत्तरमानुपूर्वीभेदाभावेऽप्यादेशिनि
भेददर्शनाद्विभिन्नानुुपूर्वीकत्वं द्रष्टव्यम् । एवमन्यत्राप्यूह्यम् ॥</p>
<hr>
<h2 id="पदशलष">पदश्लेषः.</h2>
<hr>
<h2 id="पदशलषसस-यशशलष-पदभदनबनधन--७९-">पदश्लेषस्स यश्श्लेषः पदभेदनिबन्धनः ॥ ७९ ॥</h2>
<p>यथा वा&ndash;</p>
<h2 id="समपनतवतसलकषमसनगधमनससतसहदयनतयशर--कलकलमषहतपदम-कलयणगणमबधससवभरवयत--८८४-">समुपनतवत्सलक्ष्मास्निग्धमनास्सत्सुहृद्यनित्यश्रीः । कलिकल्मषहृत्पद्मा कल्याणगुणाम्बुधिस्स्वभूरव्यात् ॥ ८८४ ॥</h2>
<p>अत्र श्रीश्रीशयोः श्लेषः । श्रीपक्षे&ndash; समुपनतेषु शरणागतेषु वत्सला
वात्सल्यशालिनी या क्ष्मा भूर्देवी तस्यां स्निग्धं स्नेहशालि मनो
यस्यास्सा । भुवः ‘लक्ष्मीप्रियसखीं देवीम्&rsquo; इति विशेषितत्वश्रवणात् ।
सत्सुहृद्यनित्यश्रीः सती साध्वी &lsquo;सत्ये साधौ विद्यमाने प्रशस्तेऽभ्यर्हिते
च सत्&rsquo; इत्यमरः । सुहृद्या अतिमात्रहृदयप्रिया सतां सुहृद्या वा नित्या
अनश्वरी श्रीः शोभा संपत्तिर्वा यस्यास्सा तथोक्ता । कलिकल्मषहृत्
कलिकलुषहारिणी । कल्याणाः गुणाः यस्यास्सा । स्वेन भवतीति स्वभूः,
स्वेच्छायत्तजन्मा न तु कर्मकृतजनिः अम्बुधौ स्वभूः अम्बुधिस्वभूः । पद्मा
श्रीः अव्यात् पायात् । इति ॥</p>
<p>श्रीशपक्षे तु&ndash; वंत्से&ndash; वक्षसि ‘उरो वत्सं च&rsquo; इत्यमरः । लक्ष्म
श्रीवत्साख्यं चिह्नं तत् समुपनतं प्राप्तं येन सः समुपनतवत्सलक्ष्मा ।
सत्सु ब्रह्मवित्सु स्निग्धमनाः &lsquo;स च मम प्रियः’ इति गानात् । हृद्या
वक्षस्स्था नित्या ‘नित्यैवैषा जगन्माता’ इत्युक्तेः श्रीः लक्ष्मीः यस्य स
तथोक्तः । कलिकल्मषहृत्पत् मा इति च्छेदः। कलिकल्मषं हरत इति तथोक्तौ पदौ
चरणौ यस्य स तथोक्तः ‘पदङ्घ्रिश्चरणोऽस्त्रियाम्&rsquo; इत्यमरः ॥</p>
<p>यावत्स पादपद्माभ्यां पस्पर्शेमां वसुन्धराम् ।<br>
तावत्पृथ्वीपरिष्वङ्गे समर्थो नाभवत्कलिः ॥</p>
<p>इत्येतदत्रानुसंहितम् । कल्याणगुणाम्बुधिः स्वभूः भगवन् ‘केशवो
माधवस्स्वभूः&rsquo; इत्यमरः । मा मां अव्यादिति योजना अनन्वादेशेऽपि वैकल्पिको
मादेशो भवत्येव ‘एते वांनावादय आदेशा अनन्वादेशे वा वक्तव्याः’ इत्युक्तेः
। पद्मा इत्यत्र संहितायामनुनासिकनकारादेशाभावः, ‘यरोऽनुनासिकेऽनुनासिको
वा’ इति तस्य वैकल्पिकत्वानुशासनात् । अत्र &lsquo;समुपनतवत्सलक्ष्मा’ इत्यादौ
पदभेदनिबन्धनः श्लेषः । अयमेव सभङ्गश्लेष इति काव्यदर्पणकृत् ॥</p>
<hr>
<h2 id="लङगशलष">लिङ्गश्लेषः.</h2>
<hr>
<h2 id="heading-3"></h2>
<p>लिङ्गश्लेषस्स विज्ञेयो ह्रस्वदीर्घसमासतः । स्त्रीपुंनपुंसकानां
चेच्छब्दानां तुल्यरूपता ॥</p>
<p>ह्रस्वैर्दीर्घैर्वा वर्णैः लघोर्दीर्घत्वेन दीर्घस्य लघुत्वेन वा
समासैर्वा स्त्रीपुंनपुंसकलिङ्गानां सारूप्यं वर्ण्यते चेत्स लिङ्गश्लेष
इत्यर्थः ॥ यथा&ndash;</p>
<h2 id="कमप-महससवनसमन-शरय-नयत-दधतकरगरऽबजम--मततवभकतरजगत-नतर-जगरननतपसतवधन--८८५-">किमपि महस्स्वानस्मान् श्रेयो नयता दधत्कराग्रेऽब्जम् । मातृत्वभाक्त्रिजगतां नितरां जाग्रन्नतेप्सितविधाने ॥ ८८५ ॥</h2>
<p>अत्रापि श्रीश्रीशयोरेव श्लेषः । त्रिजगतां मातृत्वं जननीत्वं पदत्रयेण
मितिकर्तृत्वं च भजतीति मातृत्वभाक् । भजतेर्ण्विः । नितरां नतानां
ईप्सितविधाने जाग्रत् जागरूकं जागरूकश्च । पक्षे&ndash; &lsquo;नाभ्यस्ताच्छतुः&rsquo; इति
नुमभावः। कराग्रे अब्जं पद्मं शङ्खं च दधत् दधानं दधानश्च । किमपि महः
तेजस्त्वेनाध्यवसितं वस्तु विशेषणमहिम्ना श्रीरूपमिति लक्ष्यते । स्वान्
स्वकीयान् अस्मान् श्रेयः कल्याणं नयताम् ॥</p>
<p>पक्षे&ndash; महस्स्वानित्येकं पदम् । महस्स्वान् तेजस्वी विशेषणमहिम्ना
भगवानिति लभ्यते । अस्मान् किमपि श्रेयो नयतामिति योजना । महस्वानित्यत्र
‘तसौ मत्वर्थे’ इति भसंज्ञायां न पदकार्यरुत्वादि । अस्मिन्पक्षे सकारस्य
&lsquo;अनचि च&rsquo; इति द्वित्वं बोध्यम् ॥</p>
<p>यथावा&ndash;</p>
<h2 id="पदमनरगशभदकछकवगमतबधजततयशभक--पयदव-महजजवलभममणहरहतसततमसमन--८८६-">पद्मानुरागिशुभदृक्छुकवागमृताब्धिजाततयशोभाक् । पायादेव महोज्ज्वलभामामणिहारिहृत्सततमस्मान् ॥ ८८६ ॥</h2>
<p>अत्रापि श्रीश्रीशयोरेव श्लेषः । श्रीपक्षे&ndash; प्रथमैकवचनान्तानि विशेषणानि
। श्रीशपक्षे संबुद्ध्यन्तानीति द्रष्टव्यम् । पद्मेषु अनुरागिणी शुभा दृक्
यस्यास्सा कमलसुहृन्नयनेत्यर्थः । शुकस्य कीरस्य वागिव वाक् यस्यास्सा
शुकवाक् । अमृताब्धिजा दुग्धाम्बुधिजनिता । ततं विस्तृतं यशो भजत इति
ततयशोभाक् । महोज्ज्वला अत्युज्ज्वला भाः यस्यास्सा । मा मणिहारिहृत् इति
छेदः । मणिहारोऽस्मिन्नस्तीति तथोक्तं हृत् वक्षो यस्यास्सा । मा लक्ष्मीः
सततं अस्मान् पायादेव रक्ष्यादेव नात्र संदेह इति भावः ॥</p>
<p>भगवत्पक्षे&ndash; पद्मायां लक्ष्म्यां अनुरागिणी शुभा दृक् यस्य सः तस्य
संबुद्धिः । शुकस्य शुकमहर्षेः वाक् श्रीभागवतरूपा सैव अमृताब्धिः
तस्माज्जातमिति शुकवागमृताब्धिजं आततं च यद्यशः तद्भजतीति तथोक्तः तस्य
संबुद्धिः श्रीभागवतप्रख्यातविपुलकीर्ते! इत्यर्थः ।
महोज्ज्वलभामामणिहारिहृदित्येकं पदं समस्तम् । ज्वलतीति ज्वला पचाद्यच् ।
महसा ज्वला महोज्वला &lsquo;अनचि च&rsquo; इति जकारस्य द्वित्वम् । या भामामणिः
लक्ष्मीः तया हारि मनोहरं हृत् वक्षः यस्य तस्य संबुद्धिः । पायाः
देवेतिच्छेदः । हे देव! भगवन्! सततं अस्मान् पायाः अव्याः,
पाधातोराशीर्लिङि मध्यमैकवचनम् । पूर्वत्र प्रथमैकवचनम् । अनयोः पद्ययोः
दधत् इत्यादीनां पुंनपुंसकलिङ्गानामेकोच्चारणगोचरत्वाल्लिङ्गश्लेषः । ईदृशं
च लिङ्गश्लेषोदाहरणमलङ्कारकौस्तुभकृदुदाहरणानुरोधेन । वस्तुतस्तु तन्मतेन
नेदमुदाहरणं, तेन हि वर्णाद्यष्टविधश्लेषाणां सभङ्गत्वं प्रतिज्ञाय
‘विभिन्नानुपूर्वीकशब्दप्रतिसन्धानबोध्यार्थान्तरकत्वं सभङ्गत्वम्’ इति
सभङ्गतां परिष्कृत्य&ndash;</p>
<p>उन्निद्राब्जपरिष्कृतप्रवरदोः प्रह्वीभवद्दैवतः<br>
श्रेणीमौळितटावघट्टितमणिज्योत्स्नासमुल्लासितात् ।</p>
<p>उन्मीलद्धनसारसन्ततिसदृक्फुल्लारविन्दाभदृ<br>
ग्रूपं कैटभभेदिनो मदनजिद्वा चन्द्रिका वाऽवतु ॥</p>
<p>इत्युदाहृत्य ‘अत्र दोरित्यादीनां रूपं क्लीबपुंस्त्रीलिङ्गेषु समानम्&rsquo;
इत्युक्तम् । एवं च तदुदाहरणे लिङ्गत्रयस्य दधदित्याद्यस्मदुदाहरणे
पुंनपुंसकलिङ्गयोश्चानुपूर्व्या एकाकारतया विभिन्नानुपूर्विकतायाः
कथमप्यदर्शनान्न भवतीदं सभङ्गविशेषलिङ्गश्लेषोदाहरणं, अपितु
हर्यादिशब्दवदभङ्गश्लेषोदाहरणमेव ॥</p>
<p>ननु हर्यादिशब्देषु लिङ्गभेदाभावादानुपूर्व्या अविभिन्नत्वमस्तु
प्रवरदोरित्यादौ दधदित्यादौ च तत्सद्भावाद्विभिन्नत्वमानुपूर्व्या इति
चेन्न, लिङ्गभेदस्य तदप्रयोजकत्वात् । शब्देष्वानुपूर्वी नाम
अव्यवहितोत्तरत्वसंबन्धेन पूर्वपूर्ववर्णविशिष्टचरमवर्णत्वरूपा । सा च
प्रदर्शितस्थले अविभिन्नैव दृश्यत इति क्वास्ति विभिन्नानुपूर्वीकता । न च
पुंनपुंसकादिरूपार्थभेदात्तद्भेदनिर्वाहः, अर्थभेदस्यापि तदप्रयोजकत्वात् ।
लिङ्गस्य शब्दवृत्तिताभ्युपगमेऽपि न लिङ्गमानुपूर्वीघटकं भविष्यति । लिङ्गं
हि नाम स्त्रीत्वपुंस्त्वादिरूप उदात्तत्वानुदात्तत्वादिवत्कश्चन
शब्दवृत्तिधर्मः पृथगेवानुपूर्व्याः । अत एव ‘तटादिशब्देषु
समानानुपूर्वीकेषु लिङ्गत्रयम्’ इति वैयाकरणभूषणोक्तं संगच्छते ।
लिङ्गस्याप्यानुपूर्व्यन्तःपातित्वाभ्युपगमे ‘अब्जेन त्वन्मुखं तुल्यं
कमलानां त्वदीक्षणे’
इत्यादावप्यब्जकमलपदयोर्लिङ्गभेदप्रयुक्तानुपूर्वीभेदेन
सभङ्गश्लेषत्वापत्तिः । इष्टापत्तौ च तत्राभङ्गश्लेष इति
सकलालङ्कारिकाभिमतिविरोधप्रसङ्गः । तस्मान्न लिङ्गमानुपूर्वीभवितुमर्हतीति
विभिन्नानुपूर्वीकताया
उपदर्शितोदाहरणगतप्रवरदोरित्यादिशब्देष्वसम्भवात्तेषां
सभङ्गावान्तरलिङ्गश्लेषोदाहरणत्वं न युज्यते &lsquo;बिभ्रन्नीलोत्पलरुचिं
हरिरव्यात्तदक्षि वा’ इति काव्यदर्पणकृतो लिङ्गश्लेषोदाहरणं तु तन्मते
सम्यगेव । तस्या भङ्गतायामप्यविरोधात् । तेन
ह्यष्टविधश्लेषान्तःपातिपदश्लेषमुदाहृत्यायमेव सभङ्गश्लेष इत्युक्तम् । न
तु भेदान्तरस्याभङ्गत्वं सभङ्गत्वं वा कण्ठतः । तस्मात्
पदश्लेषातिरिक्तानां वर्णादिश्लेषाणां यथायथं सभङ्गे अभङ्गे वा श्लेषे
अन्तर्भाव इति तदाशय उन्नीयते । साहित्यदर्पणकारस्तु&ndash;</p>
<p>&ldquo;श्लिष्टैः पदैरनेकार्थाभिधाने श्लेष इष्यते ।<br>
वर्णप्रत्ययलिङ्गानां प्रकृत्योः पदयोरपि ।<br>
श्लेषाद्विभक्तिवचनभाषाणामष्टधा च सः ।</p>
<p>इत्यादिना अष्टविधान् श्लेषान्निरूप्य,</p>
<p>पुनस्त्रेधा सभङ्गोथाभङ्गस्तदुभयात्मकः ॥</p>
<p>इति पुनस्त्रिधा विभज्य ‘एतद्भेदत्रयं चोक्तभेदाष्टके यथासम्भवं ज्ञेयम्&rdquo;
इत्यभाणीत् । एवंच काव्यदर्पणादिमते ‘बिभ्रन्नीलोत्पलरुचिम्&rsquo; इत्यादेः
दधदित्यादेश्चाभङ्गश्लेषत्वेऽपि लिङ्गश्लेषोदाहरणत्वं निरर्गळमेव ।
अलङ्कारकौस्तुभमते तूपपादितप्रकारेण तदीयलक्षणासङ्गतेः ‘प्रवरदोः'
इत्यादितदीयलिङ्गश्लेषोदाहरणमसमीचीनमेव । इदं तु तन्मतेऽप्युदाहरणं
भविष्यति&ndash;</p>
<p>यथा&ndash;</p>
<h2 id="तवमखलजगदननद-तवमशभहर-तवमव-शभकर--नयसय-परमतमनन-मनरम-तवय-हरऽतर-परमन--८८७-">त्वमखिलजगदानन्दी त्वमशुभहारी त्वमेव शभकारी । न्यस्य परमात्मनीने मनोरमे त्वयि हरेऽत्र परमेनः ॥ ८८७ ॥</h2>
<p>अत्रापि श्रीश्रीशयोरेव श्लेषः । भृशं आत्मने परमात्मने हिता आत्मनीना ।
तस्यास्संबुद्धिः हे आत्मनीने! ‘आत्मन्विश्वजन' इत्यादिना हितार्थे
खप्रत्ययः । ‘आत्माध्वानौ खे’ इति प्रकृतिभावः । हे रमे! त्वं अखिलजगत्
आनन्दयतीत्यखिलजगदानन्दी त्वं अशुभं हरतीत्यशुभहारी ल्वमेव शुभं करोतीति
शुभकारी च । सर्वत्र कर्मण्यणि &lsquo;टिढ्ढाणञ्&rsquo; इति ङीप् । अत्र त्वयि अस्यां
त्वयि मनो न्यस्य परं भरन्यासोत्तरकालिकं एनः अघं ‘कलुषं वृजिनैनोऽघम्'
इत्यमरः । हरे हरामि । पुर्वाघस्य विनष्टत्वादुत्तराघस्याश्लेषादिति भावः ।
हृञस्तङि लट्युत्तमैकवचनम् ॥</p>
<p>भगवत्पक्षे&ndash; आत्मनि इने मनोरमे परमे नः इति छेदः । हे हरे! त्वं भृशं
‘अखिलजगत् आनन्दयतीति तथोक्तः त्वं अशुभहारी । त्वमेव शुभकारी च । आभ्यां
विशेषणाभ्यां—</p>
<p>अशुभानि निराचष्टे तनोति शुभसंततिम् ।<br>
स्मृतिमात्रेण यत्पुंसां ब्रह्म तन्मंगळं परम् ॥</p>
<p>इति प्रमाणार्थस्संगृहीतः । सर्वत्र &lsquo;सुप्यजातौ’ इति णिनिमनोरमे
सैन्दर्यसौशील्यादिकल्यणगुणैश्चित्तापहारिणि इने सः वैश्वरं परमे आत्मनि
सर्वान्तरात्मनि अत्र अस्मिन् त्वयि नः अस्मान् न्यस्य न्यस्याः । त्वयि
न्यस्तभरान् कुर्या इत्यर्थः ।
निपुर्वकादस्यतैर्दैवादिकाल्लोण्मध्यमैकवचनम् । अत्र
जगदानन्दीत्यादिविशेषणत्रये स्त्रीपुल्लिङ्गयोश्श्लेषः, तयोरैकरूप्येण
श्रवणात् । आनन्दत्यादेः ङ्यन्तत्वणिन्यन्तत्वकृता विभन्नानुपूर्वीकतेति
तादृशशब्दप्रतिसन्धानबोध्यत्वादर्थद्वयस्य सामान्यलक्षणसंगतिः । न्यस्य हरे
इत्यत्र सुप्तिङ्प्रत्यययोश्श्लेषः । आत्मनीने मनोरमे परमेनः इत्यत्र
पदश्लेषश्चेत्यपि विभावनीयम् ॥ यथावा&ndash;</p>
<h2 id="सधजनपकषपत-सकलपरतयकतवयसतरत--सररडबहमनत-समहशशरससफरत-मम-जगनमत--८८८-">साधुजनपक्षपाता सकलपरित्यक्तवायसत्राता । सुरराड्बहुमानेता सुमहाश्श्रीस्स्फुरतु मम जगन्माता ॥ ८८८ ॥</h2>
<p>अत्रापि भगवतो लक्ष्म्याश्च श्लेषः । साधुजनपक्षस्य पाता रक्षिता ।
साधुजने पक्षपातो यस्यास्सा तथोक्ता च । सकलपरित्यक्तस्य ‘स पित्रा च
परित्यक्तः&rsquo; इत्युक्तरीत्या सकललोकोपेक्षितस्य वायसस्य इन्द्रात्मजस्य
काकस्य त्राता पालयिता । उक्तविधो वायसस्त्रातो यया सा च । इदं च
पाद्मोत्तरे प्रसिध्यति । जगतां माता पदत्रयेण मितिकर्ता जननी च । सुरराट्
देवानामधीशः । बहु इति भिन्नं पद्मुमुत्तरान्वयि । मानेता श्रीनायकः ।
पक्षे&ndash; सुरराडित्यादि समस्तं पदं, सुरराज इन्द्रस्य बहुमानेन अतिशयितेन
पूजनेन इता युक्ता । इणः क्तः । तत्पूजितेत्यर्थः । प्रसिध्यतीदं वैष्णवे
पुराणे । सुमहती अतिपूज्या श्रीः लक्ष्मीः संपत्तिर्वा यस्य स तथोक्तः ।
इदं मानेतेत्यस्यैव विशेषणम् । पक्षे&ndash; सुमहाः शोभनतेजाः ।
सुमहेत्यादन्ततया वा छेदः । शोभनोत्सवेत्यर्थः । श्रीः लक्ष्मीः मम स्फुरतु
प्रकाशताम् । अत्र पुंस्त्रीलिङ्गयोरेकोच्चारणविषयतया लिङ्गश्लेषः ।
साधुजनपक्षपातृत्वसाधुजनपक्षपातात्वादिरूपविभिन्नानुपूर्वीकशब्दप्रतिसंधानेनार्थद्वयबोधात्सभङ्गत्वमिति
ध्येयम् ॥</p>
<hr>
<h2 id="भषशलष">भाषाश्लेषः.</h2>
<hr>
<h2 id="भषशलषसत-भननरथननभषकयत-भवत--८१">भाषाश्लेषस्तु भिन्नार्थनानाभाषैक्यतो भवेत् ॥ ८१</h2>
<p>भिन्नार्थकानां नानाभाषाणां श्लेषणे भाषाश्लेषः ॥<br>
यथा&ndash;</p>
<h2 id="बहसम-सहजसपरणहदयरस-सरलभसम--सगळनतमहमड-कमलवसतमहहरसनतम--८८९-">बाहासमं सहजसंपरिणाहिदयारसं सरलभासम् । सुगळन्तमोहमीडे कमलावासंतमहिहरेसन्तम् ॥ ८८९ ॥</h2>
<p>अत्र सांस्कृती भाषा भगवत्परा, प्राकृती तु लक्ष्मीपरा । तथा हि,
भगवत्पक्षे&ndash; बाहासमं बाहाभिः भुजाभिः असमं असदृशं
सकलभुवनरक्षणविचक्षणलोकोत्तरचतुर्बाहुमित्यर्थः । सहजसंपरिणाहिदयारसं सहजः
निसर्गसिद्धः संपरिणाही अतिविपुलः दयारसः यस्य तं तथोक्तम् । सरलभासं सरला
उदारा भाः यस्य तं तथोक्तम् । सुगळं शोभनः रेखात्रयलक्षणवत्तया कल्याणः गळः
कण्ठो यस्य तं तमोहं तमः अज्ञानं हन्तीति तथोक्तम् ‘अन्येष्वपि दृश्यते’
इति हन्तेर्डः, सुगळशब्दान्त्यानुस्वारस्य &lsquo;वा पदान्तस्य’ इति वैकल्पिकः
परसवर्णः । हरति संहरतीति हरः अहीनां हरः अहिहरः नागान्तकः तस्मिन् सन्तं
स्थितं तार्क्ष्यवाहनमित्यर्थः । कमलावासं श्रीनिवासं ईडे स्तौमि ॥</p>
<p>लक्ष्मीपक्षे&ndash; बाहासमं बाधाशमां, शमयतीति शमा, पचाद्यच् । बाधायाः
जगत्पीडायाः शमा तां तथोक्ताम् । &ldquo;खघधथभां ह:’ इति सूत्रेण बाधाशब्दधकारस्य
हकारः । ‘शोस्सल्&rsquo; इत्यनेन शमशब्दशकारस्य सकारः ‘स्वरस्य बिन्द्वमि' इति
समाशब्दाकारस्य ह्रस्वः । एवमुत्तरत्रापि । सहजसं सहयशसं यशसा सहितां ‘तेन
सहेति' । इत्यादिना समासे &lsquo;वोपसर्जनस्य&rsquo; इत्यस्य वैकल्पिकत्वात्सभावाभावः ।
‘आदेर्जः' इति यशश्शब्दयकारस्य जः । ‘अन्त्यहलोऽश्रदुदी&rdquo; इत्यन्त्यसकारलोपः
। ‘स्नमदामशिरोनभोनरि’ इति यशश्शब्दस्य पुंस्त्वेऽपि बहुव्रीहौ स्त्रीत्वम्
। ह्रस्वः पूर्ववत् । परिणाहिदयारसं विपुलकरुणारसाम् । प्रायो
लुक्कगचजतदपयवाम्' इत्यत्र प्रायोग्रहणाद्दयाशब्दयकारस्य नलुक् । ‘समासे
वाक्यविभक्त्यपेक्षया भिन्नपदत्वमपीष्यते’ इत्युक्तत्वात् सुदोह इत्यादाविव
दयाशशब्ददकारस्य न लुक् । सरलभासं सरलभाषां उदारगिरमित्यर्थः । ‘शोस्सल्'
इति षकारस्य सकारः । भासमित्यस्य समासे पूर्ववद्भिन्नपदत्वेन भकारस्यादितया
‘खघथधभां हः' इति न हकारादेशः, ‘अखोः' इत्यनुवृत्तेः । ऐकपद्यविवक्षायामपि
प्रायोग्रहणानुवृत्तेः ‘पट्टणभवो’ इत्यादाविव न हकारः ह्रस्वः प्राग्वदेव ।
सुगळ्न्तमोहमिति समस्तं पदम् । सुगळन्मोहां सुगळन्तेत्यत्र ‘शतृशानचोः' इति
सूत्रेण न्तादेशः । ततो मोहशब्देन सुष्ठु गळन्तो मोहो यस्या इति
पञ्चमीबहुव्रीहिः । सर्ववैचित्यनिवारयित्रीमित्यर्थः । ह्रस्वः अहिहरे
अहिधरे शेषाद्रौ स्थितामित्यध्याहारः । समासस्स्यैकपदत्वविवक्षया
धकारस्यानादित्वलाभात् &lsquo;खघथध&rsquo; इत्यादिना हादेशः । सन्तं शान्तां
प्रसन्नामिति यावत् । तं तां कमलावासं पद्मावासां । ईडे ।
उड्वादेराकृतिगणत्वान्नेह लत्वम् । अत्र
संस्कृतप्राकृतभाषयोरेकोच्चारणविषयतया भाषाश्लेषः। एवं
शौरसेन्यादिभाषाश्लेषोऽप्यूह्यः ॥</p>
<hr>
<h2 id="वभकतशलष">विभक्तिश्लेषः.</h2>
<hr>
<h2 id="सप-तङ-च-शलषशचदवभकतशलष-ईरत-">सुपां तिङां च श्लेषश्चेद्विभक्तिश्लेष ईरितः ॥</h2>
<p>केवलसुपां केवलतिङां मिळितानां वा सुप्तिङां श्लेषश्चेत्स विभक्तिश्लेष
इत्युच्यते ॥</p>
<p>यथा&ndash;</p>
<h2 id="उरगयनयथ-च-सदननदन-महमहस-भयस--फणशखरशखरसमन-वलगनत-जगनत-चवनत--८९०-">उरुगायान्यथ च सदानन्दानि महामहांसि भूयांसि । फणिशिखरिशिखरसीमनि विलगन्ति जगन्ति चावन्ति ॥ ८९० ॥</h2>
<p>अत्रापि भगवतो लक्ष्म्याश्च श्लेषः । तथाहि&ndash; उरुः विपुलः गायः कीर्तिः
येषां तानि । अथ च सन् आनन्दो येषां तानि । भूयांसि अतिबहूनि । बहुत्वं
चात्र वैपुल्यं न तु सङ्ख्याविशेषः । बहुशब्दस्य ‘बहुषु बहुवचनम्' इत्यादौ
सङ्ख्यायामिव ‘अल्पं वा बहु वा यस्य’ इत्यादावल्पत्वप्रतियोगिवैपुल्येऽपि
प्रयोगदर्शनात् ‘बहु स्यात्र्यादिसङ्ख्यासु विपुलेऽप्यभिधेयवत्' इति मेदिनी
। वैपुल्यं चात्र गुणतस्स्वरूपतश्च । तथाचानन्तकल्याणगुणानि सर्वव्यापीनि
चेत्यर्थः । महामहांसि तथात्वेनाध्यस्तो भगवानित्यर्थः । फणिशिखरिशिखरसीमनि
विलगन्ति अवतिष्ठन्ते । तत्र हेतुमभिप्रयन्नाह&ndash; जगन्ति लोकान् अवन्ति
रक्षन्ति च । लगतेरवतेश्च लट्प्रथमबहुवचनम् ॥</p>
<p>पक्षे फणिशिखरिशिखरसीमनि विलगन्ति विद्यमानानि जगन्ति अवन्ति त्रायमाणानि
। भूयांसि उक्तोऽर्थः । महामहांसि द्वितीयाबहुवचनम् । तत्त्वेनाध्यवसितां
श्रियमित्यर्थः । उरु अधिकं यथा स्यात्तथा गायानि गायेयं तद्यशःकीर्तनं
करवाणीत्यर्थः । अथच गानानन्तरं च सदा सर्वदा नन्दानि नन्देयं
प्रमोदेयेत्यर्थः । उभयत्र प्रार्थनायां लोडुत्तमैकवचनम् । अत्र
विलगन्तीत्यादौ सुप्तिड़्विभक्त्योः श्लेषः ॥</p>
<p>यथावा&ndash;</p>
<h2 id="चरणमबजशरणगत-कचदप-तव-परऽप-न-नरसथ--अदयतवऽचयत-मदवनवषयऽप-तथव-क-वशय--८९१-">चरणाम्बुजशरणगतं कंचिदपि त्वं पुराऽपि न निरास्थः । अद्यत्वेऽच्युत मदवनविषयेऽपि तथैव को विशयः ॥ ८९१ ॥</h2>
<p>हे अच्युत! आश्रितरक्षणव्रतान्नच्यवतीत्यच्युत इति निरुक्तिः तस्य
संबुद्धिः । इदं च प्रकृतविवक्षितार्थोपस्कारकं, चरणाम्बुजशरणगतं कंचिदपि
जातिवृत्तादिनिहीनमपीति भावः । पुराऽपि पूर्वमपि न निरास्थः न निराकार्षीः
। निःपूर्वकादस्यतेर्लुङि सिपि च्लेरङि ‘अस्यतेस्थुक’ इति थुक् । अद्यत्वे
मदवनविषये मद्रक्षणविषयेऽपि तथैव न निरास्थ एव निरपेक्षो न किंतु सापेक्ष
एवेति भावः । निर्गता आस्था यस्य निरास्थः न निरास्थः ननिरास्थः । ‘आस्था
त्वालम्बनास्थानयत्नापेक्षासु योषिति' इति मेदिनी । अत्र
तिङ्सुब्विभक्त्योः श्लेषः ॥</p>
<p>यथावा&ndash;</p>
<h2 id="समनहतसरसरहनवसभगबजलचनऽनरघशर--शशरकपसरससयदभयनमय-सरवद-च-भवतसतपत--८९२-">सुमनोहृत्सरसीरुहनिवासभागब्जलोचनाऽनर्घश्रीः । शिशिरकृपासारस्स्याद्भूयान्मयि सर्वदा च भवतस्तप्ते ॥ ८९२ ॥</h2>
<p>अत्र श्रीश्रीपतिविषयकः प्रथमासंबुद्धिविभक्त्योः श्लेषः । श्रीपक्षे
सुमनोहृदिति व्यस्तं पदं, अतिमनोहारिणीत्यर्थः । समस्तं सरसीरुहविशेषणं वा
। सरसीरुहे निवासभाक् । अनर्घश्रीः दिव्यशोभा । सर्वं ददातीति सर्वदा च ।
अखिलाभीष्टदात्रीत्यर्थः । एवंविधा अब्जलोचना श्रीरित्यर्थः
‘पद्मदलायताक्षि’ इत्येतदत्र स्मर्तव्यम् । शिशिरकृपासारस्स्यात् ।
ल्यब्लोपे पञ्चमी । शीतलदयासरसतां प्राप्येत्यर्थः । द्वितीयसकारस्य ‘अनचि
च' इति द्वित्वमर्थान्तरानुरोधात् । भवतः संसारेण । सार्वविभक्तिकस्तसिः।
तप्ते मयि भूयात् सन्निधत्तामित्यर्थः ॥</p>
<p>श्रीपतिपक्षे तु&ndash; सुमनसां विदुषां हृत्सरसीरुहे निवासभाक्
सद्भिर्ध्येयेत्यर्थः । संबुद्ध्यन्तमिदमब्जलोचनेत्यस्य विशेषणम् ।
एवमग्रेऽपि । अनर्घा श्रीः लक्ष्मीर्यस्य तस्य संबुद्धिः । हे अब्जलोचन!
भगवन्! पुण्डरीकाक्ष! भवतः तव भूयानिति छेदः अतिबहुः शिशिरः कृपासारः
तप्ते आध्यात्मिकादितापग्रस्ते मयि सर्वदा सदा स्यात् प्रसरतादिति यावत् ।
अत्र पदश्लेषोऽपि द्रष्टव्यः ।</p>
<p>यथवा&ndash;</p>
<h2 id="भकतरथदय-सतत-सरष-दततभयऽलमदधजय--नन-सरवभतधतरयदरतसततरऽखल-भवनमतत--८९३-">भक्तार्थदया सततं सुरेषु दत्ताभयाऽलमुदधिजया । ननु सर्वभूतधात्र्यादरतस्तत्रेऽखिलं भुवनमेतत् ॥ ८९३ ॥</h2>
<p>अत्र भूश्रीविषयकः प्रथमातृतीययोः श्लेषः । भक्तानां अर्थं अभीष्टं
पुरुषार्थं ददातीति भक्तार्थदा तथोक्तया । पक्षे भक्तेभ्य इयं भक्तार्था
&lsquo;अर्थेन नित्यसमासो विशेष्यलिङ्गता चेति वक्तव्यम्’ इति समासो
विशेष्यलिङ्गता च । तादृशी दया कृपा यस्यास्सा तथोक्ता सततं सुरेषु देवेभ्य
इत्यर्थः । ‘सममब्राह्मणे दानम्’ इत्यादाविव
संप्रदानस्यैवाधिकरणत्वविवक्षया सप्तमी । अलं दत्ता आभा दीप्तिः यया सा
तथोक्ता तया । पक्षे सुरेषु विषये दत्तं अभयं यया सा तथोक्ता । उदधेः
क्षीरोदाज्जाता उदधिजा । तया तथोक्तया । पक्षे उत् उत्कृष्टः अधि अधिकः जयः
यस्यास्सा तथोक्ता । सर्वभूतानां धात्र्या सवित्र्या लोकमात्रा ।
श्रियेत्यर्थः । अखिलं एतद्भुवनं दरतः संसारभयात् तत्रे त्रातम् । कर्मणि
लिट् । &lsquo;भीत्रार्थानाम्’ इति पञ्चमी । पक्षे सर्वभूतधात्री आदरत इति छेदः ।
सर्वभूतधात्री भूः ‘भूतधात्र्यब्धिमेखला&rsquo; इत्यमरः । आदरतः आदरात् अखिलं
एतद्भुनं तत्रे त्रायते स्म । त्रायतेः कर्तरि लिट् । अत्र
सर्वभूतधात्र्यादरत इत्यत्र पदश्लेषोऽपि वेदितव्यः ॥</p>
<p>यथावा&ndash;</p>
<h2 id="कषमकत-दमभतससथमपषससकलदरतनममष--सरसरहवसनयससदश-ददत-शरय-ममपङग--८९४-">क्षेमकृतो दामभृतस्स्थेमपुषस्सकलदुरितनाममुषः । सरसीरुहवासिन्यास्सदृशा ददतां श्रियं ममापाङ्गाः ॥ ८९४ ॥</h2>
<p>अत्र सरसीरुहवासिन्यास्सदृशा इति तदपाङ्गानां विशेषितत्वात् क्षेमकृत
इत्यादीनि पदानि तस्यास्तेषां चाविपरिणामेनैव विशेषणानीति बोध्यम् । अत एव
षष्ठीप्रथमयोर्विभक्त्योः एकवचनबहुवचनयोश्च श्लेष इत्यवधेयम् ॥</p>
<p>यथावा&ndash;</p>
<h2 id="नमदवनसवपनतरवमलन-सरवसपदमवन--हदयमनवहरत-फणगरधमनवषटपद-न-">नमदवनास्वप्नतरावम्लानौ सर्वसंपदामवनौ । हृदयमनुविहरतां फणिगिरिधामनिविष्टपादौ नः ॥</h2>
<p>अत्र भगवत्पक्षे सप्तम्याः तत्पादपक्षे प्रथमायाश्च विभक्तेः श्लेषः ।
तथाहि&ndash; नमतां नन्तॄणां अघने प्रीणने विषये अस्वप्नतरुस्सुरद्रुमः
तस्मिंस्तथाभूते सर्वेप्सितदातरीति भावः । पक्षे नमदवने अतिशयेनास्वप्नौ
अस्वप्नतरौ अतिजागरूकावित्यर्थः । प्रथमाद्विवचनम् । एवमग्रेऽपि । अम्लानौ
अविद्यमाना म्लानिः हर्षक्षयो यस्य तथोक्ते । पक्षे न म्लानौ अम्लानौ
ग्लानिविहीनावित्यर्थः । सर्वसंपदां अवनौ भूमौ आधारभूत इत्यर्थः । पक्षे
रक्षकावित्यर्थः । फणिगिरिः धाम स्थानं यस्य तस्मिन् फणिगिरिधामनि ।
विष्टपानां लोकानामादौ प्रथमे जगत्कारणभूते परस्मिन् ब्रह्मणि नः अस्माकं
हृदयं चित्तं अनुविहरताम् । लग्नं भवत्वित्यर्थः । अनुपूर्वकात् हृञस्तङि
लोट्प्रथमपुरुषैकवचनम् । पक्षे फणिगिरिधामनिविष्टपादौ इति समस्तं पदम् ।
फणिगिरिरिति यद्धाम स्थानं तस्मिन् निविष्टः स्थितः श्रीनिवास इत्यर्थः ।
तस्य पादौ चरणौ । नः हृदयं चित्तं अनु &lsquo;अनुर्लक्षणे&rsquo; इति
कर्मप्रवचनीयसंज्ञायां ‘कर्मप्रवचनीययुक्ते द्वितीया’ इति
हृदयशब्दाद्द्वितीया । विहरतां क्रीडताम् । हृञः परस्मैपदिनो
लोट्प्रथमपुरुषद्विवचनम् । ‘तस्थस्थमिपां तांतंतामः’ इति तसस्तामादेशः ।
अत्रैकवचनद्विवचनयोः इकारोकारयोः इकाराकारयोर्वर्णयोयोश्च श्लेषः ॥</p>
<p>यथावा&ndash;</p>
<h2 id="दरघयवखयतवतपरशसत-नतनतपरपषट--चतहर-सदऽऽसत-दषदसय-वतनवतऽसय-मम--८९६-">द्राघीयोविख्यातावतिप्रशस्तौ नितान्तपरिपुष्टौ । चेतोहरौ सदाऽऽस्तां दोषौदास्यं वितन्वतोऽस्य मम ॥ ८९६ ॥</h2>
<p>द्राघीयसी विख्यातिर्यस्य तस्मिन् तथोक्ते इति भगवत्पक्षे । द्राघीयो यथा
स्यात्तथा विख्यातौ द्राघीयांसाविति विख्याताविति वा तद्भुजपक्षे ।
एवमग्रेऽपि । अतिशयिता प्रशस्तिर्यस्य सः अतिप्रशस्तिः तस्मिन् । पक्षे
अतिशयेन प्रशस्तौ । नितान्ता परिपुष्टिर्यस्य तथोक्ते । पक्षे नितान्तं
परिपुष्टौ पुष्टिमन्तौ । हरौ उक्तविधे भगवति दोषौदास्यं दोषेषु औदास्यं
उदासीनतां वितन्वतः अस्य मम चेतः कर्तृ सदा आस्तां उपविशतात् ‘आस उपवेशने&rsquo;
लोट्प्रथमपुरुषैकवचनम् । पक्षे चेतोहराविति समस्तं पदम् । सदा स्तां दोषौ
दास्यं इति छेदः । अस्य प्रस्तुतस्य भगवतः दोषौ बाहू &lsquo;भुजबाहू प्रवेष्टो
दोः&rsquo; इत्यमरः । दास्यं शेषत्वं वितन्वतः विस्तारयतः मम सदा चेतोहरौ
चित्तहारिणौ स्तां भवताम् । अस्तेर्लोट्प्रथमपुरुषद्विवचनं, ‘श्नसोरल्लोपः'
इत्यकारलोपः । अत्र सप्तमीप्रथमयोर्विभक्त्योः तदेकवचनद्विवचनयोश्च श्लेषः
। सदास्तामित्यत्र पदश्लेषः । तिङ्विभक्तिवचनश्लेषश्च ॥</p>
<p>यथावा&ndash;</p>
<h2 id="आदतसमनससव-शभगणमहत-सदऽप-लकषमपद--घनरचभमन-यशसवन-नन-मधवत-मनहर-भवत--८९७-">आदृतसुमनस्सेवे शुभगुणमहिते सदाऽपि लक्ष्मिपदे । घनरुचिभूम्नि यशस्विनि ननु मेधावति मनोहरे भवति ॥ ८९७ ॥</h2>
<p>अत्र श्रीश्रीनिवासयोर्विषये क्रमेण संबुद्धिसप्तम्योर्विभक्त्योश्श्लेषः
। तथाहि, श्रीपक्षे&ndash; आदृतसुमनः सेवे शुभगुणमहि ते सदा अपि लक्ष्मि पदे ननु
मेधावति मनोहरे भवति इति छेदः । आदृताः सुमनसो बुधाः यया सा आदृतसुमनाः
तस्यास्संबुद्धिः हे आदृतसुमनः! शुभगुणानां महि! निवासभूमे! घनः
सान्द्रः रुचिभूमा यस्यास्सा तस्यास्संबुद्धिः हे घनरुचिभूम्नि! &lsquo;अन
उपधालोपिनोऽन्यतरस्याम्&rsquo; इति वैकल्पिको ङीप् । यशस्विनि!
पूर्ववत्संबुद्धिः । मेधा अस्या अस्तीति मेधावती तस्यास्संबुद्धिः ।
मनोहरे! मनोज्ञे! हे भवति! पूज्ये मातरिति वा । हे लक्ष्मि! सदाऽपि ते
तव पदे चरणे सेवे भजे इति ॥</p>
<p>भगवत्पक्षे तु&ndash;आदृतसुमनस्सेवे शुभगुणमहिते सदा अपि लक्ष्मिपदे ननु मे
धावति मनः हरे भवति इतिच्छेदः । ननु हरे! हे भगवन्! आदृता सुमनसां
विबुधानां सेवा येन तस्मिंस्तथोक्ते । शुभगुणैः महितः तस्मिन् । लक्ष्म्याः
पदं स्थानं लक्ष्मिपदं तस्मिंस्तथोक्ते श्रीनिवासे इत्यर्थः ।
लक्ष्मीशब्दस्याङ्यन्ततया समासे ‘इको हृस्वोऽङ्यो गालवस्य' इति वैकल्पिको
हृस्वः ‘लक्ष्मणो लक्ष्मिसंपन्नः’ इतिवत् । घनस्याम्बुदस्य रुचिभूमेव
रुचिभूमा यस्य तस्मिन् । यशस्विनि &lsquo;तस्य नाम महद्यशः’ इत्युक्तरीत्या
कीर्तिमति । भूम्नि प्रशंसायां वा मत्वर्थीय इनिः । भवति त्वयि मे मनः
चित्तं धावति प्रवर्तते । अत्र पदश्लेषादिकमपि द्रष्टव्यम् ॥</p>
<p>यथावा&ndash;</p>
<h2 id="सवमन-जगत-लकषमकमन-वरद-वभवतमनजञ--भवतनमनसतवय-शभ-भवरहत-पदमजतहनमहत--८९८-">स्वामिनि जगतां लक्ष्मीकामिनि वरदे विभावतिमनोज्ञे । भवतान्मनस्त्वयि शुभे भवरहिते पद्मजातहृन्महिते ॥ ८९८ ॥</h2>
<p>अत्रापि पूर्ववदेव संबुद्धिसप्तम्योः श्लेषः । तथाहि, लक्ष्मीपक्षे&ndash;
वरदेवि भावति मनोज्ञे भवतात् मनः त्वयि शुभे भवरहिते इति छेदः । हे
स्वामिनि! ऐश्वर्यशालिनि! जगतां लक्ष्मीं कामयते इति लक्ष्मीकामिनी ।
तस्यास्संबुद्धिः। जगतामैश्वर्यदानाभिलाषिणीत्यर्थः । भाः अस्या अस्तीति
भावती तस्यास्संबुद्धिः । तेजस्विनीत्यर्थः । मनोज्ञे मनोहारिणि । शुभे
कल्याणि । भवरहिते कर्मकृतजन्मविधुरे । पद्मानां जातं बृन्दं ‘जातं
जनसमूहयोः&rsquo; इति विश्वः । तस्य हृदि मध्यदेशे कर्णिकायामित्यर्थः । महिते
पूजिते &lsquo;पद्मे स्थितां, तां पद्मनेमिम्’ इति च श्रुतेः । हे वरदेवि! वरा च
सा देवी च वरदेवी तस्यास्संबुद्धिः देवदिव्यमहिषीत्यर्थः। &lsquo;देवो
कृताभिषेकायाम्&rsquo; इत्यमरः । त्वयि मनः कर्तृ, ममेति शेषः । भवतात् वर्तताम्
। भवतेर्लोट्प्रथमैकवचनम् । ‘तुह्योस्तातङाशिष्यन्यतरस्याम्&rsquo; इत्याशीरर्थे
तोस्तातङ् । त्वय्येव लग्नं भवत्वित्यर्थः ।</p>
<p>भगवत्पक्षे&ndash; वरदे विभौ अतिमनोज्ञे भवतात् मनः तु अयि शुभेभवरहिते इति
छेदः । जगतां स्वामी ईश्वरः तस्मिन् वरदे अभीष्टप्रदे । विभौ सर्वव्यापिनि
। अतिमनोज्ञे । शुभः ‘मङ्गळानां च मङ्गळम्' इत्युक्तेः । स चासौ इभवराय
गजेन्द्राय हितः शुभेभवरहितः गजेन्द्रहितकारीत्यर्थः । तथोक्ते । यद्वा&ndash;
शुभः निश्श्रेयसरूपकल्याणकरः इभस्य गजस्य वरः वरदानमिति यावत् । तस्मै हितः
तस्मिन् । पद्मजातो ब्रह्मा तस्य हृदा मनसा महितः पूजितः तस्मिन्
लक्ष्मीकामिनि श्रियःपत्यौ । अयि मनः! हे हृदय! भवतात् भूयाः ।
तुशब्दोऽवधारणे । भगवत्येव सक्तं भूया इत्यर्थः । भवतेरेव लोण्मध्यमैकवचने
हेः आशिषि तातङ् । अत्र स्त्रीपुंसलिङ्गयोश्श्लेषः । वरदेविभावतिमनोज्ञे
इत्यादौ पदश्लेषः । भवतादित्यत्र पुरुषश्लेषश्चेति बोध्यम् ॥</p>
<p>यथावा&ndash;</p>
<h2 id="कवलयदळसतमनशशरय-आकङकषमयपङगरचभमन--भगवत-उचचमहमन-पगणतमशवरयदननससमन--८९९-">कुवलयदळासितिम्नश्श्रिय आकाङ्क्षाम्यपाङ्गरुचिभूम्नः । भगवत उच्चमहिम्नः पगुणतमैश्वर्यदाननिस्सीम्नः ॥ ८९९ ॥</h2>
<p>अत्र लक्ष्मीकटाक्षविषये द्वितीयायाः भगवद्विषये पञ्चम्याश्च विभक्तेः
श्लेषः । तद्बहुवचनैकवचनयोश्च श्लेषः । तथाहि&ndash; कुवलयदलस्य असितिमेवासितिमा
येषां तान् कुवलयदळासितिम्नः । भगवतः श्रीनिवासादपि उच्चमहिम्नः
अतिशयितवैभवान् । अत एव प्रगुणतमं अतिमात्रऋजु यदैश्वर्यं तस्य दाने
निस्सीम्नः उद्वेलानित्यर्थः । ‘ऋजावजिह्मप्रगुणौ' इत्यमरः । श्रियः
लक्ष्म्याः अपाङ्गानां कटाक्षानां रुचिभूम्नः प्रकाशातिशयान् आकांक्षामि ।
लक्ष्मीकटाक्षरुचयो मयि प्रसरन्त्वित्याशास इति भावः ॥</p>
<p>पक्षे&ndash; कुवलयदळासितिम्न इत्यादीनि भगवत इत्यस्य विशेषणानि
पञ्चम्येकवचनान्तानि । नीलोत्पलदळश्यामलादित्यर्थः । अपाङ्गस्य अनङ्गस्य
रुचिभूमेव रुचिभूमा यस्य तस्मात् कन्दर्पतुल्यसौन्दर्यादित्यर्थः ।
उच्चमहिम्नः निरतिशयभूम्नः प्रगुणतमैश्वर्यदाननिस्सीम्नः उक्त एवार्थः ।
भगवतः उक्तविधात् श्रीनिवासात् श्रियः मुक्तैश्वर्यपर्यन्तास्संपदः
आकांक्षामि अभिलष्यामीति । अत्र भगवत इत्यत्र पञ्चमीषष्ठ्येकवचनयोः श्रिय
इत्यत्र षष्ठ्येकवचनद्वितीयाबहुवचनयोश्च श्लेषः ॥</p>
<p>यथावा&ndash;</p>
<h2 id="घनकरणनततन-भजयशभभत-सबहदनम--सरसरहधमधत-परपर-मदश-शरयमवतरम--९००-">घनकरुणानुत्तानां भजेयशोभाभृतां सुबहुदानाम् । सरसीरुहधामधृतां परंपरां मादृशां श्रियमवित्रीम् ॥ ९०० ॥</h2>
<p>अत्र श्रीविषये तत्कटाक्षविषये च द्वितीयाषष्ठ्योर्विभक्तयोः श्लेषः ।
तथाहि घनया करुणया अनुत्ताना न उत्ताना गम्भीरा तां तथोक्ताम् । ‘निम्नं
गभीरं गम्भीरमुत्तानं तद्विपर्यये’ इत्यमरः । ‘त्रिष्वागाधात्’
इत्युक्तेर्भेद्यलिङ्गता । पक्षे&ndash; घनकरुणया नुत्तानां प्रेरितानामिति
षष्ठीबहुवचनम् । एवमग्रेऽपि ।
&lsquo;नुत्तनुन्नास्तनिष्ठ्यूतविद्धक्षिप्तेरितास्समाः&rsquo; इत्यमरः।
नुदेर्निष्ठायां ‘नुदविदोन्दीत्राघ्राहीभ्योऽन्यतरस्याम्' इति
नत्वविकल्पानुशासनात् निष्ठातस्य पूर्वस्य दस्य च न नत्वं, किंतु चर्त्वम्
। भजे यशोभाभृताम् इति छेदः । यशश्च भा च यशोभे ताभ्यां भृतां पूर्णाम् ।
अत्र भाशब्दस्य द्वन्द्वे अल्पाच्तरत्वनिमित्तकपूर्वनिपाताभावो न दोषाय ।
‘समुद्राभ्राद्धः, लक्षणहेत्वोः क्रियायाः’ इत्यादिनिवेशेन तस्य
प्रकरणस्यानित्यताज्ञापनात् । यद्वा&ndash; यशसो भा प्रकाशः तया भृतामिति
विग्रहः । पक्षे&ndash; भजेयेति छेदः । शोभां बिभ्रतीति शोभाभृतः तासाम् । सुबहु
दानं वितरणं यस्यास्ताम् । पक्षे सुबहु ददतीति सुबहुदाः तासां
&lsquo;आतोऽनुपसर्गे&rsquo; इति कः । सरसीरुहमेव धाम स्थानं तेन धृतां कमलालयामित्यर्थः
। पक्षे&ndash; सरसीरुहाणां धाम त्विषं धरन्तीति तथोक्तानाम् । धृञः क्विप् ।
परं अतिमात्रं परां उत्तमां मादृशां मद्विधानां अवित्रीं पालयित्रीं श्रियं
लस्मीं भजे सेवे । लट् । पक्षे&ndash; श्रियं संपदं अवित्रीं अवतेस्तृन् । ‘न
लोक’ इति षष्ठीनिषेधात्कर्मणि द्वितीया । मायाः श्रियः दृशः कटाक्षाः तासां
मादृशां परंपरां रेखां भजेय सेवेय, लिङ् ।
अत्रोक्तयोर्विभक्त्योरेकवचनबहुवचनयोश्च श्लेषः । भजेयशोभेत्यत्र
परंपरामित्यादौ च पदश्लेषश्चानुसन्धेयः ॥</p>
<p>यथावा&ndash;</p>
<h2 id="दरतभद-सरववद-नतनवहषटरथकलपभमर">दुरितभिदे सर्वविदे नतनिवहेष्टार्थकल्पभूमिरु</h2>
<h2 id="ह--कमलपरखयतभत-नमसत-मम-दवत-सदऽबजधत--९०१-">हे । कमलाप्रख्यातिभृते नमोस्तु मम दैवते सदाऽब्जधृते ॥ ९०१ ॥</h2>
<p>अत्र भगवद्विषये चतुर्थ्याः श्रीविषये सप्तम्याश्च विभक्तेः श्लेषः ।
तथाहि&ndash; दुरितानि भिनत्तीति दुरितभित् तस्मै दुरितभिदे । ‘सत्सूद्विष’
इत्यादिना क्विप् । पक्षे&ndash; भिनत्तीति भिदं &lsquo;इगुपधज्ञा’ इत्यादिना कः ।
तस्मिन् । एवमग्रेऽपि । सर्वविदे सर्वं वेत्ति विन्दति वा सर्ववित् तस्मै
&lsquo;यस्सर्ववित्’ इति श्रुतेः । पक्षे&ndash; सर्वज्ञे इति, नतनिवहेष्टार्थानां
कल्पभूरुट् कल्पतरुः तस्मै । अभीप्सितार्थप्रदायेत्यर्थः । पक्षे&ndash;
कल्पभूमिरुहः तस्मिन् । कमलया श्रिया या प्रख्यातिः तां बिभर्तीति
कमलाप्रख्यातिभृत् तस्मै श्रीनिरूपितस्वरूपायेत्यर्थः। ‘ह्रीश्च ते
लक्ष्मीश्च पत्न्यौ, सुमज्जानये विष्णवे&rsquo; ।</p>
<p>यदपाङ्गाश्रितं सर्वं जगत् स्थावरजङ्गमम् ।<br>
यस्य वक्षसि सा देवी प्रभाऽग्नेरिव तिष्ठति ॥<br>
स वै सर्वेश्वरश्श्रीमान् कल्याणगुणसागरः ।</p>
<p>इत्यादिश्रुतिपुराणवचनान्यत्रानुसन्धेयानि । पक्षे कमलेति प्रख्यात्या
भृतं पूर्णं तस्मिन् । अब्जं शङ्खं धरतीत्यब्जधृत् तस्मै । पक्षे&ndash; पद्मेन
धृते इत्यर्थः । ‘पद्मे स्थिताम्&rsquo; इत्यादिश्रुतेः । मम दैवते
महालक्ष्मीरूपे दैवते । सदा नमः अस्तु । पक्षे&ndash; दैव ते इति पदद्वयम् । हे
मम दैव! मद्भागधेयरूप! भगवन्! ते तुभ्यं नमः अस्तु । ‘नमस्स्वस्ति'
इत्यादिना चतुर्थी । अत्र पदश्लेषोऽपि द्रष्टव्यः ॥ यथावा&ndash;</p>
<h2 id="परभवऽखलभवनन-वभव-तततदश-सवमतमनम--सररजशरजवनदयलव-नन-समरपय-महत--९०२-">प्रभवेऽखिलभुवनानां विभवे तत्तादृशे स्वमात्मानम् । सुरराजश्रीजीवनदयालवे ननु समर्पये महिते ॥ ९०२ ॥</h2>
<p>अत्रापि पूर्ववदेव श्लेषः। हे सुरराज! देवधीश! हे श्रीजीवन! श्रियो
लक्ष्म्या जीवनभूत! श्रीर्जीवनं यस्य तस्य संबुद्धिर्वा हे
श्रीनिवासेत्यर्थः । अखिलभुवनानां प्रभवे अधीश्वराय । विभवे व्यापकाय च ।
तत्तादृशे अवाङ्मनसगोचरस्वरूपस्वभावविभवायेति भावः ।
तत्तादृक्छब्दस्तादृक्छब्दसमानार्थकः । यथा
तत्तुल्यशब्दस्तुल्यशब्दसमानार्थकः । सः तादृक् यस्य स तथोक्त इति वा ।
असदृशायेति तदर्थः । दयालवे कृपाशालिने ‘स्पृहिगृहि’ इत्यादिना
कर्तर्यालुच्प्रत्ययः । ते तुभ्यं स्वं ‘स्वत्वमात्मनि सञ्जातं स्वामित्वं
ब्रह्मणि स्थितम्' इत्युक्तप्रकारेण स्वभूतं आत्मानं समर्पयेमहि ।
संपूर्वकादर्पयतेर्लिङुत्तमबहुवचनम् ॥</p>
<p>पक्षे&ndash; अखिलभुवनानां प्रभवो जगत्कारणभूत इत्यर्थः । तस्मिंस्तथोक्ते ।
सुरराजश्रीजीवनदयालवे इति समस्तमेकं पदम् । सुरराजश्रिय इन्द्रैश्वर्यस्य
जीवनः जीवयिता दयाया लवो लेशः यस्य तस्मिन्, प्रसिद्ध्यतीदं वैष्णवे पुराणे
। महिते पूज्ये तत्तादृशे विभवे विभूतौ भगवत्यां श्रीमहालक्ष्म्यामित्यर्थः
। श्रीभागवते&ndash; ‘वक्षोनिवासमकरोत्परमं विभूतेः’ इति लक्ष्मीर्विभूतित्वेन
हि व्यपदिश्यते । ननुरवधारणे । लक्ष्म्यामेवेत्यर्थः । स्वं आत्मानं
समर्पये । संपूर्वकादर्पयतेर्लडुत्तमैकवचनम् । अत्र
शेषिदंपत्योरात्मनिक्षेप उक्तः ॥ यथावा&ndash;</p>
<h2 id="भवमयपशलवतर-भजमनन-वशलशभनतर-नखलचरचरधतरय-नजमतमन-नवदयपतय--९०३-">भवमयपाशलवित्रे भजमानानां विशालशुभनेत्रे। निखिलचराचरधात्र्या निजमात्मानं निवेदयेपत्ये ॥ ९०३ ॥</h2>
<p>अत्रापि पूर्ववदेव श्लेषः । भगवत्पक्षे&ndash; भजमानानां भक्तानां
भवमयस्संसाररूपः यः पाशः तस्य लाविता छेत्ता तस्मै तथोक्ताय, लूञस्तृच् ।
विशालं विपुलं शुभं निश्श्रेयसरूपं कल्याणं तस्य नेता प्रापयिता तस्मै,
णीञस्तृच् । निखिलचराचरधात्र्याः सकललोकजनन्याः श्रियः पत्ये भर्त्रे निजं
आत्मानं निवेदये अर्पये&ndash;</p>
<p>सर्वलोकशरण्याय राघवाय महात्मने ।<br>
निवेदयत मां क्षिप्रं विभीषणमुपस्थितम् ॥</p>
<p>इत्यत्रेव ‘क्रियया यमभिप्रैति सोऽपि संप्रदानम्’ इत्युक्तरीत्या
संप्रदानसंज्ञायां पतिशब्दस्य चतुर्थी ।</p>
<p>श्रीपक्षे&ndash; भजमानानां भवमयपाशस्य लवित्रं दात्रं तस्मिन् ।
‘अर्तिलूधूसूखनसहचर इत्रः’ इति लूनातेरित्रच् ‘दात्रं लवित्रम्' इत्यमरः ।
छेत्तरीत्यर्थः । विशाले शुभे नेत्रे यस्य तस्मिन् । निखिलचराचरधात्र्याः
सकलंभूतधात्र्याः भुवः । यद्वा&ndash; निखिलाः पूर्णाः चराचराः जङ्गमस्थावराः
यस्यां सा तथाविधायाः धात्र्याः भुवः ‘विपुला गह्वरी धात्री' इत्यमरः ।
निवेदयेऽपत्ये इत्यत्र अपत्ये इति छेदः । अपत्ये दुहितरि । ‘सुतः पुत्रः
स्त्रियां त्वमी । आहुर्दुहितरं सर्वेऽपत्यं तोकं तयोस्समे, इत्यमरः ।
भगवत्यां जनकनन्दिन्यामित्यर्थः । निजं आत्मानं निवेदये । ‘निवेदयीत
स्वात्मानं विष्णावमलतेजसि' इत्यत्रेव संप्रदानस्याधारत्वविवक्षया
अपत्यशब्दात्सप्तमी । अत्र पदलिङ्गश्लेषावपि द्रष्टव्यौ ॥</p>
<p>यथावा&ndash;</p>
<h2 id="सनदरयगरणय-परदवतवमभरवमदरधयम--अञजलय-नपतनतससञजनयनतयखलसपद-तसम--९०४-">सुन्दर्यग्रण्यां परदैवतवामभ्रुवामुदारधियाम् । अञ्जलयो निपतन्तस्सञ्जनयन्त्यखिलसंपदं तासाम् ॥ ९०४ ॥</h2>
<p>अत्र षष्ठीसप्तम्योर्विभक्त्योः श्लेषः, तद्बहुवचनैकवचनयोरपि । सुन्दरीणां
अग्रण्यां अग्रगण्यायाम् । उदारधियां महाप्रज्ञायां वदान्यमनीषायां वा ।
परदैवतस्य भगवतः वामभ्रुवां ललनायां लक्ष्म्याम् । सर्वत्र
&lsquo;ङेराम्नद्याम्नीभ्यः&rsquo; इति ङेरामादेशः । निपतन्तः श्रीविषये अहमहमिकया
समुदयन्त इत्यर्थः । तासां
सुन्दर्यग्रण्यामित्यादिविशेषणविशिष्टानामित्यर्थः । तासामित्युक्त्या
प्रदर्शितानां सप्तम्येकवचनान्तानां पदानां षष्ठीबहुवचनान्तत्वं ज्ञापितम्
। तथाहि&ndash; सुन्दरीणां अग्रण्यां अग्रगण्यानां, अनद्यन्तत्वादामो न नुट् ।
उदारधियां महामतीनाम् । पराणि च तानि दैवतानि चतुर्मुखादयो देवाः तेषां याः
वामभ्रुवः महिलाः पराश्च ताः दैवतवामभ्रुवश्चैति वा तासां ‘बृन्दारका
दैवतानि' इत्यमरः । वाणीरुद्राणीन्द्राणीप्रभृतीनां सुरसुदतीनामित्यर्थः ।
उभयत्र &lsquo;वाऽमि’ इति नदीसंज्ञाया विकल्पितत्वेन तदभावादामो न नुट् ।
अखिलसम्पदं जनयन्तीति योजना ॥</p>
<hr>
<h2 id="परकतशलष">प्रकृतिश्लेषः.</h2>
<hr>
<h2 id="heading-4"></h2>
<p>अश्लिष्टप्रत्ययकृता प्रकृत्योश्चेत्सरूपता ।<br>
स एष प्रकृतिश्लेषो द्विधा सुप्तिङपेक्षया ।</p>
<p>नानारूपयोः प्रकृत्योः अश्लिष्टप्रत्ययकृतं चेत्सारूप्यं स प्रकृतिश्लेषः
। द्विवचनं बहूनामप्युपलक्षकम् । स च
सुप्रत्ययापेक्षस्तिङ्प्रत्ययापेक्षश्चेति द्विप्रकारकः । अश्लिष्टेति
प्रत्ययविशेषणं प्रत्ययश्लेषे अतिप्रसङ्गवारणाय । प्रत्ययश्लिष्टतायां स एव
हि भविष्यति ॥</p>
<p>तत्राद्यो यथा&ndash;</p>
<h2 id="चतर-हरकपय-य-कपय-य-दवतनतरसयप--वदध-भजत-स-पमन-सकतशसतमहवयसनरतसयत--९०५-">चित्रं हरिकृपया यः कुपया यो देवतान्तरस्यापि । वृद्धिं भजेत स पुमान् सुकृतीशस्तोमहाव्यसनरुत्स्यात् ॥ ९०५ ॥</h2>
<p>यः हरिकृपया वृद्धिं भजेत स पुमान् सुकृती पुण्यवान् शस्तः समस्तलोकस्तुतः
महान्ति व्यसनानि विपदः रुणद्धीति महाव्यसनरुत् । रुधेः क्विपि
जश्त्वचर्त्वे । विपल्लेपविधुरस्स्यात् । विभीषणादिवदिति भावः । योऽपि
देवतान्तरस्य कृपया वृद्धिं भजेत सोऽपि पुमान् उक्तविध एव भवेदिति चित्रम्
। वस्तुतस्तु सुकृतीशस्तोमहेतिच्छिन्नं समस्तमिदं पदम् । सुकृतीशाः
पुण्यवदग्रगण्याः तेषां स्तोमं व्यूहं हन्तीति सुकृतीशस्तोमहा
‘अन्येभ्योऽपि दृश्यते&rsquo; इति हन्तेर्विच् । न तु क्विप्
‘ब्रह्मभ्रुणवृत्रेषु क्विप्’ इत्यत्र चतुर्विधनियमाश्रयणात् । एतेन
‘मातृहा वै त्वमसि पितृहा वै, विश्रुतात्मा सुरारिहा, पुमान् भवाब्धिं न
तरेत्स आत्महा' इत्यादिप्रयोगा व्याख्याताः । व्यसनैः ‘मृगयाऽक्षा
दिवास्वप्न’ इत्याद्युक्तैः कामजैर्दशाभिः, ‘पैशुन्यं साहसं द्रोहः’
इत्याद्युक्तैरष्टभिः क्रोधजैश्च दोषैः रोदिति अश्रु विमुञ्चतीति तथोक्तः ।
रुदेरश्रुविमोचनार्थकात्क्विप्, चर्त्वम् । उक्तविधव्यसनवर्गक्षुभितहृदयो
भवेत् । रावणादिवदिति भावः । &lsquo;व्यसनं विपदि भ्रंशे दोषे कामजकोपजे&rsquo; इत्यमरः
। अत्र रुधिरुद्योः क्विच्निमित्तकं सारूप्यमिति प्रकृतिश्लेषः ।
सुकृतीत्यादौ पदश्लेषोऽपि ।</p>
<p>यथावा</p>
<h2 id="सधसमतयगरसरयदय-बहशसतरवजजयत-शतरन--स-ह-वरचतशभरकषवरयशसतदभवनमहधर--९०६-">साधुसमित्यग्रेसरयुद्यो बहुशास्त्रविज्जयति शत्रून् । स हि विरचितशुभरक्षोवैरियशस्तुद्भवेन्महाधीरः ॥ ९०६ ॥</h2>
<p>अत्र भगवद्भक्तो विद्वान् प्रस्तुतः अप्रस्तुतस्तु शूरः तयोः श्लेषः । यः
पुमान् साधूनां विदुषां समितौ सभायां ये अग्रेसराः तैर्यौतीत्यग्रेसरयुत् ।
‘यु मिश्रणे’ इत्यस्मादादादिकाद्धातोः क्विपि तुक् । सत्सङ्गशालीत्यर्थः ।
अन्यत्र साधु यथा स्यात्तथा समितौ युद्धे ‘समितिस्सांपराये स्यात्सभायां
सङ्गमेऽपि च' इति मेदिनी । ये अग्रेसराः तैः युद्ध्यत इति तथा । युद्ध्यतेः
क्विप् । जश्त्वचर्त्वे । बहूनि शास्त्राणि वेत्तीति तथा । विदेः
‘सत्सूद्विष’ इत्यादिना क्विप् । चर्त्वम् । पक्षे शस्त्राणां
ममूहश्शास्त्रं बहु यच्छास्त्रं तेन विध्यतीति तथा । विध्यतेः क्विपि
जश्त्वचर्त्वे । शत्रून् कामादिनित्यवैरिणः, पक्षे अरातीन् जयति अभिभवति ।
सः महाधीरः महाविद्वान् अतिधैर्यवांश्च पुमान् । ‘धीरस्स्यात्त्रिषु
पण्डिते । स्वच्छन्दे धैर्ययुक्ते च' इति मेदिनी । विरचितं शुभं मङ्गळं येन
तत्तथोक्तं यत् रक्षोवैरियशः दैत्यारिकीर्तिः तत् स्तौतीति तथोक्तः
जगन्मङ्गळभगवद्दिव्ययशोविषयकप्रबन्धप्रणेता । पराशरव्यासादिवदिति भावः ।
स्तौतेः क्विपि तुक् । पक्षे विरचिता शुभानां कल्याणानां रक्षा शुभा वा
रक्षा येन स तथोक्तः । विशिष्य जगत्क्षेमङ्कर इत्यर्थः । भिन्नं पदम् ।
वैरिणां यशः तुदतीति तथोक्तः । तुदतेः क्विप् । भवेत् । अत्र यौतियुध्यतोः
वेत्तिविध्यत्योः यशश्शब्दोपपदकस्तौतितुदत्योश्च क्विपि
सारूप्यमितीदृशप्रकृत्योस्सुप्प्रकृत्यपेक्षयोः श्लेषः । उत्तरार्धे
पदश्लेषोऽपि ॥</p>
<p>यथावा&ndash;</p>
<h2 id="तवदभमख-भवमकसयततवदवमखशचप-पननगनगनद--उभयरप-महत-रकपरभवतयनयरतदमशचरयम--९०७-">त्वदभिमुखो भवमुक्स्यात्त्वद्विमुखश्चापि पन्नगनगेन्दो । उभयोरपि महती रुक्प्रभवत्यनयोरितीदमाश्चर्यम् ॥ ९०७ ॥</h2>
<p>त्वदभिमुखः त्वद्विमुखश्चापि भवमुक् भवं संसारं मुञ्चतीति तथोक्तः । मुचेः
क्विप् &lsquo;चोः कुः&rsquo; इति कुत्वम् । पक्षे&ndash; भवे संसारे भवेन वा मुह्यतीति
तथोक्तः । मुहेः क्विपि &lsquo;वा द्रुहमुहष्णुहष्णिहाम्&rsquo; इति हस्य वैकल्पिकं
घत्वं, जश्त्वचर्त्वे । अनयोरुभयोरपि महती रुक् रुचि दीप्तिः &lsquo;स्युः
प्रभारुग्रुचिः&rsquo; इत्यमरः । रुचेर्दीप्त्यर्थकात्क्विप् । पक्षे रुक् रोगः
“स्त्री रुग्रुजा च' इत्यमरः । रुजेः क्विप् । उभयत्र जश्त्वचर्त्वे । अत्र
भवशब्दोपपदकयोर्मुञ्चतिमुह्यत्योः केवलयो रुचिरुज्योश्च क्विपि सारूप्यमिति
प्रकृतिश्लेषः ॥</p>
<p>यथावा-</p>
<h2 id="भवपशबनधमडत-तव-तवततऽनय-च-नथ-नगदम--जनतयनकधतपरकतजञऽनत-बधसतदकतम--९०८-">भवपाशबन्धमुडिति त्वां त्वत्तोऽन्यं च नाथ निगदामः । जानात्यनेकधातुप्रकृतिज्ञोऽन्ते बुधस्तदाकूतम् ॥ ९०८ ॥</h2>
<p>हे नाथ! त्वां त्वदन्यं चतुर्मुखादिकं च भवपाशबन्धमुडिति निगदामः ।
विविधश्लेषवक्तारो वयमिति भावः । तदाकूतं उभयत्र तादृशशब्दप्रयोगाभिप्रायं
तु अन्ते निर्णयावसरे अनेकधा बहुप्रकारेण निस्सन्दिग्धमिति भावः । प्रकृतिं
जगत्कारणभूतं परं ब्रह्म भवबन्धनिदानभूतां मूलप्रकृतिं च जानातीति
प्रकृतिज्ञः ‘प्रकृतिर्गुणसाम्ये स्यादमात्यादिस्वभावयोः । योनौ लिङ्गे
पौरवर्गे' इति मेदिनी । योनिः कारणम् । लिङ्गं चिह्नं &lsquo;प्रकृतिर्या
मयाऽऽख्याता’ इत्यादौ मूलप्रकृताविव ‘वासुदेवः परा प्रकृतिः, प्रकृतिश्व
प्रतिज्ञादृष्टान्तानुपरोधात्&rsquo; इत्यादौ प्रकृतिशब्दो हि जगत्कारणेऽपि
प्रयुक्तः । यद्वा&ndash; प्रकृतिं तव त्वदन्यस्य च स्वभावं जानातीति तथोक्तः ।
भवपाशच्छेत्तृत्वं तव स्वभावः । भवपाशमुग्धत्वं त्वदन्यस्येति जानन्निति
भावः । अथवा अनेके बहवः ये धातवः धातारः तत्तदण्डान्तर्वर्तिनश्चतुर्मुखाः
तेषां प्रकृतिः कारणं ‘यो ब्रह्माणं विदधाति पूर्वम्' इत्यादिश्रुतिभ्यः ।
धातुशब्दो धाञ्धातोः ‘सितनिगमिमसिसिच्यविधाञ्क्रुशिभ्यस्तुन्'
इत्यौणादिकतुन्प्रत्ययेन निष्पन्नतया उदन्तः &lsquo;धातुप्रसादान्महिमानमात्मनः&rsquo;
इत्यत्र व्यासार्यैरेवमेव निष्पादितः ॥</p>
<p>पक्षे&ndash; अन्ते भवपाशबन्धमुडित्यत्रावसाने विद्यमानाः अनेके ये धातवः ‘मुट
आक्षेपप्रमर्दनयोः, मुष स्तेये, मुह वैचित्ये' इति धातवः क्रमेण तुदादौ
क्र्यादौ दिवादौ च पठिताः । तद्रूपाः प्रकृतीः क्विप्प्रत्ययप्रकृतीः
जानातीति तथा । बुधः परावरतत्त्ववित् शाब्दिकश्च जानाति । भवपाशबन्धं
मुटतीति वा मुष्णातीति वा विग्रहे क्विपि अयं शब्दो भगवद्विषयः भवपाशबन्धेन
मुह्यतीति विग्रहे क्विपि निष्पन्नो भगवदन्यविषयः तयोरत्र श्लेष इति
तदभिप्रायं वेत्तीत्यर्थः । अत्र मुटमुषमुहीनां क्विप्प्रत्यये सारूप्यम् ।
मुटिमुष्योर्जश्त्वचर्त्वे । मुहेस्तु ‘वा द्रहमुह’ इति वैकल्पिकघत्वाभावे
‘हो ढः' इति ढत्वे जश्त्वचर्त्वे इति बोध्यम् ॥</p>
<p>यथावा&ndash;</p>
<h2 id="तव-वमडस-सवतऽचयत-भकतततरगस-तथऽघनम--यगकषमणमप-बहधतवशषवततवद-वदयत--९०९-">त्वं विमृडसि स्वतोऽच्युत भक्तततेरागसा तथाऽघानाम् । योगक्षेमाणामपि बहुधातुविशेषवित्त्विदं विद्यात् ॥ ९०९ ॥</h2>
<p>हे अच्युत! त्वं स्वतः स्वभावादेव विमृट् विशेषेण मृडति सुख्यतीति तथोक्तः
। अपरिच्छिन्नसुखस्वरूप इत्यर्थः । &lsquo;प्राणो ब्रह्म कं ब्रह्म खं ब्रह्म
यद्वाव कं तदेव खं यदेव खं तदेव कम्’ इत्यादौ तथा श्रवणात् । तथा भक्तततेः
तत्संबन्धिनां इदमुत्तरत्राप्यन्वेति । आगसां अपराधानां विमृट् विशेषेण
मृष्यति क्षमत इति विमृट् । महापराधसहिष्णुरित्यर्थः । किंच&ndash; अघानां
तदीयानां दुःखानां विमृट् । विशेषेण मार्ष्टि शोधयतीति तथा ।
सकलव्यसननिश्शेषयितेत्यर्थः। अपिच योगाः अलभ्यलाभाः क्षेमाः लब्धपरिपालनानि
तेषां विमृट् विमृशतीति विमृट् विचारयितेत्यर्थः ।</p>
<p>अनन्याश्चिन्तयन्तो मां ये जनाः पर्युपासते ।<br>
तेषां नित्याभियुक्तानां योगक्षेमं वहाम्यहम् ॥</p>
<p>इति गानात् । इदं तु उक्तं भगवतो गुणजातं सर्वमपि बहुधा &lsquo;बहुभ्यश्श्रोतव्यं
बहुधा श्रोतव्यम्’ ।</p>
<p>अणुभ्यश्च महद्भ्यश्च शास्त्रेभ्यो मतिमान्नरः ।<br>
सर्वतस्सारमादद्यात्पुष्पेभ्य इव षट्पदः ॥</p>
<p>इत्युक्तप्रक्रियया बहुप्रकारेण । विशेषवित्तु तुरवधारणे ।
शास्त्रार्थतत्त्ववेत्तैव विद्यात् जानीयात् । नान्यः</p>
<p>यस्य नास्ति स्वयं प्रज्ञा केवलं तु बहुश्रुतः ।<br>
न स जानाति शास्त्रार्थं दर्वी सूपरसानिव ।</p>
<p>इत्युक्तप्रकारः स्थूलमतिरिति भावः । बहवो ये धातुविशेषाः तद्विदेव
अमुमर्थं जानीयात् । नान्यः अशाब्दिक इत्यर्थोप्युपस्कार्यः । अत्र क्रमेण
‘मृड सुखने&rsquo; तौदादिक, ‘मृष तितिक्षायाम्’ दैवादिकः, &lsquo;मृजू शुद्धौ’ आदादिकः,
‘मृश आमर्शने । तौदादिकः । एषां चतुर्णां धातूनां विपूर्वकाणां
क्विप्यैकरूप्यम् । पूर्वोदाहरणे त्रयाणामैकरूप्यमिति ध्येयम् । अत्र
विपूर्वकात् मृडेः क्विपि चर्त्वे मृषेः जश्त्वेन डत्वे चर्त्वे च
मृजिमृशिभ्यां तु ‘व्रश्च&rsquo; इत्यादिना षत्वे जश्त्वेन डत्वे चर्त्वे
विमृडिति तुल्यं रूपम् ॥</p>
<p>एवमाद्यस्सुप्प्रत्ययापेक्षः प्रकृतिश्लेषो निरूपितः । तिञ्प्रत्ययापेक्षो
द्वितीयः प्रकारो यथा&ndash;</p>
<h2 id="अवशदयसतव-नमन-जहव-यशचधवरष-नयमतत--फलमभयरपयनयरजलजकष-नरङकश-बत-ददस--९१०-">अवशाद्यस्त्वां नाम्ना जुहाव यश्चाध्वरेषु नियमात्ते । फलमुभयोरप्यनयोर्जलजाक्ष निरङ्कुशो बत ददासि ॥ ९१० ॥</h2>
<p>यः अजामिळादिः अवशात् हठात् त्वां नाम्ना नारायणाद्यभिधानेन जुहाव
आहूतवान् ‘ह्वेञ् स्पर्धायां शब्दे च&rsquo; इति भौवादिकाद्धातोर्लिट् ।
‘अभ्यस्तस्य च' इत्यभ्यस्तीभविष्यतो ह्वेञस्संप्रसारणं, ततो द्वित्वम् ।
यश्च यजमानः उपरिचरवसुप्रभृतिः नियमात्&ndash;</p>
<p>ये तु वाकनिषन्निष्ठास्तत्तत्संस्कारसंस्कृताः ।<br>
ते वै भागवताश्शुद्धा वासुदेवैकयाजिनः ।</p>
<p>इत्युक्तप्रक्रियया शुद्धयाजित्वरूपपारमैकान्त्यादित्यर्थः । अध्वरेषु ते
तुभ्यं जुहावेति योजना । हुतवान् त्वामुद्दिश्य हविर्दत्तवानित्यर्थः । ‘हु
दानादनयोः' अस्माज्जौहोत्यादिकाद्धातोर्लिट् । दानं चेह प्रक्षेपः । स च
वैधे आधारे हविषश्चेति स्वभावाल्लभ्यत इत्याहुः । अत्र लिटि
ह्वयतिजुहोत्योः प्रकृतेरैकरूप्यमिति तिञ्प्रत्ययापेक्षप्रकृतिश्लेषोऽयम् ॥</p>
<p>यथावा&ndash;</p>
<h2 id="तसय-कयदव-भगय-य-तव-गरभ-जगननवसधत--यसयशच-शशरव-भवन-सतनय-शर-जगतसवत--९११-">तस्याः कियदिव भाग्यं या त्वां गर्भे जगन्निवासाधात् । यस्याश्च शिशुरिव भवान् स्तन्यं शौरे जगत्सविता ॥ ९११ ॥</h2>
<p>हे जगन्निवास! इदं च संबोधनं विवक्षितगर्भधारणार्हत्वस्याश्चर्यावहत्वं
द्योतयितुम् । या देवकीति भावः । त्वां गर्भे अधात् दधार दधातेर्लुङ् ।
तस्याः भाग्यं कियत् अपरिच्छिन्नमित्यर्थः । इवशब्दो वाक्यालंकारे । जगतां
सविता जनकः इदमपि विवक्षितस्तन्यपानाद्भुतत्वव्यञ्जनाय । शिशुरिव
प्राकृतस्तनंधय इव यस्याः यशोदाया इति भावः । स्तन्यं अधात् पपा तस्याश्च
भाग्यं कियदिवेति योजना । ‘धेट् पाने' लुञ् ‘विभाषा घ्राधेट्शाच्छासः’ इति
वैकल्पिकस्सिचो लुक् । अत्र धाञ्धेटोः प्रकृतेरैकरूप्यम् ॥</p>
<p>यथावा&ndash;</p>
<h2 id="वरयत-वनतनखलनरगधरधरकप-यशशचषम--कषदयत-रपनष-तदयसनशच-यदह-नशशषम--९१२-">वरयति विनतानखिलानुरगधराधरकृपा यशश्चैषाम् । क्षोदयति रिपूनेषां तदीयसेनाश्च यदिह निश्शेषम् ॥ ९१२ ॥</h2>
<p>उरगधराधरकृपा कर्त्री अखिलान् विनतान् वरान् श्रेष्ठान् करोति वरयति ।
वरशब्दाण्णिच् । एषां विनतानां यशः कीर्तिं च उरुं विपुलं करोति वरयति ।
उरुशब्दाण्णाविष्ठवद्भावे ‘प्रियस्थिर’ इत्यादिना वरादेशः । तत्र हेतुमाह&ndash;
क्षोदयतीत्यादिना । यत् यस्मात् एषा भगवत्कृपा एषां विनतानां रिपून्
क्षुद्रान् कृपणान् करोति क्षोदयति । क्षुद्रशब्दाण्णाविष्ठवद्भावे
‘स्थूलदूर’ इत्यादिना तस्य यणादिपरलोपः पूर्वस्य गुणश्च । तदीयाः
विनतरिपुसम्बन्धिनीः सेनाश्च निश्शेषं यथा स्यात् तथा क्षोदं करोति
क्षोदयति । क्षोदशब्दाण्णिच् । चूर्णयतीत्यर्थः । ‘चूर्णे क्षोदः' इत्यमरः
। अत्र वरोरुशब्दयोः क्षुद्रक्षोदशब्दयोश्च
णिजन्तयोस्तिप्यैकरूप्यात्प्रकृतिश्लेषः ॥</p>
<p>यथावा&ndash;</p>
<h2 id="कलयत-वषय-तव-य-करणरसमदर-कटकषलव--लकशवरदयत-त-लक-बनदयत-तसय-वभवशच--९१३-">कलयति विषयं तव यं करुणारसमेदुरः कटाक्षलवः । लोकेश्वरदयिते तं लोके बृन्दयति तस्य विभवांश्च ॥ ९१३ ॥</h2>
<p>हे लोकेश्वरदयिते! करुणारसमेदुरः तव कटाक्षलवः यं पुमांसं विषयं कलयति
गोचरयति तं पुमांसं लोके सर्वस्मिन् जने बृन्दयति बृन्दारकं मुख्यं करोति ।
बृन्दारकशब्दाण्णाविष्ठवद्भावे ‘प्रियस्थिर' इत्यादिना तस्य बृन्दादेशः
सर्वोपजीव्यं करोतीत्यर्थः। &lsquo;बृन्दारकौ रूपिमुख्यौ’ इत्यमरः । तस्य
विभवांश्च बृन्दयति बृन्दानि करोति संपुञ्जयति । तस्मिन्नेव
समाहारयतीत्यर्थः । बृन्दशब्दात् ‘तत्करोति&rsquo; इति णिच् । अत्र
बृन्दारकबृन्दशब्दयोर्णिजन्तयोस्तिप्यैकरूप्यम् ।
आद्ययोरुदाहरणयोश्शुद्धधातुरूपप्रकृत्योरैकरूप्यम् । अनन्तरयोस्तु
ण्यन्तनामधातुलक्षणप्रकृत्योरिति वैलक्षण्यं बोध्यम् ॥</p>
<p>यथावा&ndash;</p>
<h2 id="तवदभकतशषमनघ-भकतयऽचयत-यन-भकषयत-पस--स-हयतवहकरप-हतवहमखयरतदमशचरयम--९१४-">त्वद्भुक्तशेषमनघं भक्त्याऽच्युत येन भक्ष्यते पुंसा । स ह्यातिवाहिकैरपि हुतवहमुख्यैरितीदमाश्चर्यम् ॥ ९१४ ॥</h2>
<p>हे अच्युत! अनघं त्वद्भुक्तशेषं येन भक्ष्यते अद्यते स पुमात्
अर्चिरादिकैरातिवाहिकैरपि भक्ष्यते हि इत्येतदाश्चर्यम् ॥ सेविष्यत इति तु
तत्त्वम् । भगवन्निवेदितशेषप्रसादास्वादनमहिम्ना अर्चिरादिकैरातिवाहिकैरपि
मान्यते पुमान् किमुतान्यैरिति भावः ।</p>
<p>निवेदितहविश्शेषं भुक्त्वा भगवतोऽनघम् ।<br>
व्यपोह्य सर्वपापानि मोक्षमृच्छत्यसंशयम् ॥</p>
<p>इति भगवच्छास्त्रीयप्रमाणार्थ इहानुसन्धेयः । अत्राद्येऽर्थे भक्षधातोः
कर्मणि यकि लट्, द्वितीये भजधातोर्लृटि स्यप्रत्यये &lsquo;चोः कुः&rsquo; इति कुत्वे
&lsquo;इण्कोः’ इति स्यावयवसस्य षत्वम् । अत्र भक्षेर्भजेश्च यक्स्यप्रत्ययकृतं
सारुप्यम् । यद्यपि प्रत्ययविधावुद्धेश्यत्वं प्रकृतित्वमिति
भक्षिभज्योस्तिङ्निरूपितप्रकृतित्वात्तयोर्नैकरूप्यं, तथाऽपि
प्रत्ययनियतपूर्ववृत्तित्वं तदित्यभ्युपगमेन
भक्ष्येत्यनयोस्तिङ्पूर्ववृत्तितया प्रकृतिभूतयोरैकरूप्यमिति निर्वोढव्यम्
। यद्वा प्रकृतिश्लेष इत्यस्याङ्गश्लेष इत्यर्थः । तथा सतीदृशोदाहरणस्यापि
संग्रहो निरर्गळ एव, वक्ष्येत्यनयोस्तिङ्निरूपिताङ्गत्वेन तयोश्चैकरूप्यात्
। &lsquo;यस्मात्प्रत्ययविधिस्तदादिप्रत्ययेऽङ्गम्&rsquo; इति ह्यङ्गलक्षणम् ॥</p>
<p>उक्तस्योभयविधप्रकृतिश्लेषस्य सङ्करोऽपि संभवति ।यथा&ndash;</p>
<h2 id="दशय-यगवरसतवय-नहततमऽह-तवय-दयरदरदश--तवननम-वहननसय-नरकरत-पर-नरक--९१५-">दृश्ये योगिवरैस्त्वयि निहितात्माऽहं त्वया दयार्द्रदृशा । त्वन्नाम वहन्नास्ये नरकाराते पुरा नरके ॥ ९१५ ॥</h2>
<p>योगिवरैः सुक्ष्मदर्शिभिः दृश्ये &lsquo;दृश्यते त्वग्र्यया बुद्ध्या सूक्ष्मया
सूक्ष्मदर्शिभिः’ इत्युक्तप्रकारेण द्रष्टुं योग्ये दृशेः ‘ॠदुपधात्&rsquo; इति
क्यप् । त्वयि निहितात्मा विन्यस्तात्मा अहं त्वया कर्त्रा दयार्द्रदृशा
करणेन । यद्वा दयार्द्रदृशेति बहुव्रीहिः त्वयेत्यस्यैव विशेषणम् । दृश्ये
इति आवृत्त्या योजना । इष्टो भवामीत्यर्थः । दृशेः कर्मणि यकि
लडुत्तमैकवचनम् । आस्ये मुखे त्वन्नाम वहन् त्वन्नामोच्चारयन्निति यावत् ।
नरके निरये पक्षे वहन्नास्ये इत्यत्र न आस्ये इति छेदः । पुरेति
निश्चयद्योतको निपातः । पुरा नास्ये इति योजना । निश्चयेन क्षिप्तो न
भविष्यामीत्यर्थः । क्षेपणार्थकादस्यतेराङ्पूर्वकात्कर्मणि लडुत्तमैकवचनम्
। अयं च लट् षुराशब्दयोगाद्भविष्यदर्थे । ‘यावत्पुरानिपातयोर्लट्’ इति
स्मरणात् । अत्र ङि इट् इति सुप्तिङ्प्रत्ययप्रकृत्योः क्रमेण
क्यब्यगन्तयोः ण्यद्यगन्तयोः द्दश्येत्यनयोः आस्येत्यनयोश्च प्रकृत्योः
श्लेष इति तयोस्सङ्कीर्णता । उभयत्र धात्वैक्येऽपि प्रत्ययभेदकृतं भेदमादाय
प्रकृतिश्लेषनिर्वाहः । &lsquo;अस्यन्ते वर्णाः येन अस्यते ग्रासो
वाऽस्मिन्नित्यास्यम् ।‘असु क्षेपणे’ ‘कृत्यल्युटो बहुळमिति ण्यत्&rsquo;
इत्यमरसुधायाम् । आस्यन्दते आम्लादिना प्रस्रवतीत्यास्यम् । ‘स्यन्दू
प्रस्रवणे&rsquo; &lsquo;अन्येभ्योपि दृश्यत इति डः&rsquo; इत्यपि तत्रैव व्युत्पादितम् ।
अस्मिन्पक्षे तु आस्ये इत्यत्र धातुभेदात्प्रकृतिभेदः स्पष्ट एवेत्यलम् । न
केवलमत्र प्रकृतिमात्रश्लेषः, किन्तु प्रत्ययश्लेषोऽपीति विच्छित्तिविशेषो
ज्ञेयः ॥</p>
<p>न केवलं सुप्तिङ्प्रत्ययापेक्ष एव प्रकृतिश्लेषः, किन्तु
तद्धितप्रकृत्यपेक्षोऽपि संभवति ॥</p>
<p>यथा&ndash;</p>
<h2 id="तवमशरत-परथयसतदवभवशचप-नथ-तव-घणय--तवतपरतकलसत-भवतसधयसतदवपततनवहशच--९१६-">त्वामाश्रितः प्रथीयांस्तद्विभवश्चापि नाथ तव घृणया । त्वत्प्रतिकूलस्तु भवेत्साधीयांस्तद्विपत्तिनिवहश्च ॥ ९१६ ॥</h2>
<p>हे नाथ! त्वामाश्रितः पुमान् तव घृणया कृपया प्रथीयान् प्रथा नाम
गुणवत्ताप्रख्यातिः साऽस्यास्तीति प्रथावान् अतिशयेन प्रथावान् प्रथीयान्
भवेत् । प्रथाशब्दान्मतुबन्तादीयसुनि ‘विन्मतोः' इति मतुपो लुक् । तद्विभवः
भगवदाश्रितस्य विभवोऽपि प्रथीयान् अतिशयेन पृथुः अतिविपुल इत्यर्थः ।
पृथुशब्दादीयसुनि ‘र ऋतो हलादेर्लघोः' इति ऋकारस्य रेफादेशः ।
त्वत्प्रतिकूलस्तु तव घृणयेत्येतदत्रापि संबध्यते । घृणया जुगुप्सया
‘जुगुप्साकरुणे घृणे’ इत्यमरः । अनर्होऽयमिति त्वत्कर्तृकजुगुप्सयेत्यर्थः
। साधीयान् आधिना सह वर्तत इति साधिः । अतिशयेन साधिः साधीयान्
निरतिशयमनोव्यथ इत्यर्थः । भवेत् । तस्य त्वत्प्रतिकूलस्य विपत्तिनिवहोऽपि
साधीयान् अतिशयेन बाढः अतिमात्रदृढ इत्यर्थः । बाढशब्दादीयसुनि
‘अन्तिकबाढयोर्नेदसाधौ’ इति साधादेश । &lsquo;गाढबाढदृढानि च&rsquo; इत्यमरः । अत्र
प्रथावत्पृथुशब्दयोः साधिबाढशब्दयोश्च प्रकृतेस्तद्धितप्रत्यये परे
ऐकरूप्यम् ॥</p>
<p>तिङ्तद्धितप्रकृतिप्रत्ययोभयश्लेषोऽपि संभवति । यथा&ndash;</p>
<h2 id="असलभमशस-कथममत-शरशरदघ-महननदत--इतयङग-म-तरपषठ-इह-कतकत-तन-नमत-गमत--९१७-">असुलभमाशासै कथममृतं श्रीशारदघी महानन्दात् । इत्यङ्ग मा त्रपिष्ठा इह कतिकति तेन नामृतं गमिताः ॥ ९१७ ॥</h2>
<p>अघमस्यास्तीत्यघी । नित्ययोगे मत्वर्थीय इनिः । नित्यदुःखीत्यर्थः ।
‘अंहोदुःखव्यसनेष्वघम्' इत्यमरः । महानन्दात् &lsquo;स एको ब्रह्मण आनन्दः&rsquo;
इत्युक्तनिरवधिकानन्दात् । इदमुभयोरतिमात्रानानुरूप्यं द्योतयितुम् ।
श्रीशात् भगवतः असुलभं दुर्लभं अमृतं निश्श्रेयसं कथं आशासै अपेक्षिषीय ।
श्वेव देवभोग्यं पुरोडाशमिति भावः । ‘एत ऐ' इति लोडुत्तमस्य एकारस्य ऐआदेशः
। इति एवं अङ्ग! इदं कस्यचिद्वा स्वस्य वा संबोधनम् । मा त्रपिष्ठाः मा
लज्जिष्ठाः ‘त्रपूष् लज्जायाम्' अस्माल्लुङि ऊदित्वाद्वैकल्पिक इट् ।
माङ्योगादडभावः । ईदृशोऽहं तादृशाशासने कथं न त्रपेयेत्यत्राह&ndash;
इहेत्यादिना । इह अस्मिन् लोके तेन श्रीशेन कतिकति त्रपिष्ठा इति योजना ।
अतिशयेन तृप्राः त्रपिष्ठा जनाः । तृप्रं दुःखमिति माधवः । अयं चात्र
तद्वति वर्तते । त्वत्तोप्यतिशयित दुःखा इत्यर्थः ।
तृप्रशब्दादतिशायनेऽर्थे इष्ठनि ‘प्रियस्थिर' इत्यादिना त्रपीत्यादेशः ।
अमृतं न गमिताः भूयांस एव निश्श्रेयसं नीताः । त्वं कुतस्तदाशासनाय लज्जस
इति भावः । अत्र त्रपधातोः तृप्रशब्दस्य च प्रकृतेः क्रमेण इडाश्लिष्टथासि
तिङि इष्ठनि तद्धिते चैकरूप्यम् । एवं प्रत्यययोरप्यैकरूप्यमिति ध्येयम् ॥</p>
<hr>
<h2 id="अथ-परतययशलष">अथ प्रत्ययश्लेषः.</h2>
<h2 id="heading-5"></h2>
<hr>
<p>प्रकृतिप्रत्ययौघस्यानेकस्य प्रत्ययैर्यदि ।<br>
श्लिष्टैस्सरूपता सोऽयं प्रत्ययश्लेष उच्यते ॥</p>
<p>यत्रानेकेषां प्रकृतिप्रत्ययसमुदायानां तद्घटकप्रत्ययश्लेषनिमित्तकं
सारूप्यं दृश्यते सोऽयं प्रत्ययश्लेषः । इमे च प्रकृतिप्रत्ययश्लेषलक्षणे
रुद्रटानुरोधेन वर्णिते । वस्तुतस्तु&ndash;</p>
<p>स एष प्रकृतिश्लेषः प्रकृत्योः श्लिष्टता यदि ।<br>
श्लिष्टतायां प्रत्यययोः प्रत्ययश्लेष इष्यते ॥</p>
<p>इत्येतावती एव लक्षणे अलं, काव्यप्रकाशाद्यनुरोधित्वात् ।
&lsquo;विभक्तेर्वैचित्र्यस्य विशेषहतुतया पृथगुपादानात्प्रत्ययपदं
तदतिरिक्तपरम्’ इति काव्यप्रदीपकारः ॥ यथा&ndash;</p>
<h2 id="कमत-शरय-मदग-कषमत-यतरवभसत-वतत--अमत-ममतपळशशमतननपसयत-तथऽभमत--९१८-">कमिता श्रियो मदागः क्षमिता यत्रावभासते वितता । अमिता ममतापाळिश्शमितानेनाप्स्यते तथाऽभिमता ॥ ९१८ ॥</h2>
<p>श्रियः कमिता भगवान् । अनेन पुरुषकारसान्निध्यमुक्तम् । मदागः ममापराधं
क्षमिता सोढा क्षमतेर्लुट् । ऊदित्त्वाद्वैकल्पिक इट् । तत्र हेतुमाह&ndash;
यत्रेति । यत्र यस्मिन् श्रीवल्लभे वितता विस्तृता क्षमितेति योजना । क्षमत
इति क्षमी । क्षमेः ‘शमित्यष्टाभ्यो घिनुण्’ इति घिनुण् प्रत्ययः ।
‘नोदात्तोपदेशस्य&rsquo; इति वृद्धिनिषेधः । तस्य भावः क्षमिता महापराधसहिष्णुता
अवभासते । अथ तत्कार्यमाह&ndash; अमिता मम तापाळिः आध्यात्मिकादितापपरंपरा शमिता
शमिष्यति । शाम्यतेर्लुट् । भगवता मदागसि क्षान्ते मम तापत्रयव्यथा
नङ्क्ष्यत्येवेत्यर्थः । न केवलमेतावदेव, तथा अनेन मयेत्यर्थः । अभिमता
शास्त्रसम्मता शमिता शाम्यतीति शमी पूर्ववदेव घिनुण्, वृद्ध्यभावश्च । तस्य
भावः शमिता ‘शान्तो दान्तः' इति श्रुता शान्तता भगवदुपासनौपयिकीति भावः ।
आप्स्यते लप्स्यते । अत्र क्षमिता शमितेति प्रकृतिप्रत्ययसमुदायस्य
तास्तल्प्रत्ययश्लेषनिमित्तकं सारूप्यमिति प्रत्ययश्लेषः ॥</p>
<p>यथा&ndash;</p>
<h2 id="अगरह-हद-भगवन-दरवषयसयनदरय-च-नखल-म--धनयनभव-मय-मम-भवकनतरचरदखमप--९१९-">अग्राहि हृदा भगवान् दुर्विषयस्येन्द्रियं च निखिलं मे । धन्येनाभावि मया मम भवकान्तारचारदुःखमपि ॥ ९१९ ॥</h2>
<p>भगवान् हृदा मनसा मयेति शेषः । अग्राहि अगृह्यत ध्यात इत्यर्थः । ग्रहेः
कर्मणि लुङि चिण् । मे मम निखिलं इन्द्रियं चक्षुरादिकं च इदं कर्तृ,
दुर्विषयस्य कर्मणि षष्ठी । अग्राहि अग्राहकं भवतीति शेषः । ग्रहेः कर्तरि
&lsquo;नन्दिग्रहि&rsquo; इति णिनिः । अत एव मया धन्येन कृतार्थेन अभावि । भवतेर्भावे
लुङि चिण् अभूयत । मम भवकान्तारचारदुःखमपि अभावि न भावि अभावि । इतःपरं
पुनर्न भविष्यतीत्यर्थः । &lsquo;भविष्यतिगम्यादयः’ इति भविष्यत्यर्थे ‘भुवश्च&rsquo;
इत्यौणादिक इनिः । स च णित् । &lsquo;आङिणित्’ इत्यतो णिदित्यनुवृत्तेः । ततो
नञ्समासः । अत्र अग्राहि अभावीत्युभयत्रापि चिण्णिन्योः
प्रत्यययोरैकरूप्यम् ॥</p>
<p>यथावा&ndash;</p>
<h2 id="जगतमदरभसतव-तव-महम-तवनदमदवचसऽप--अभवसतव-फणशल-तवमशरतयहमप-भवन-हर--९२०-">जगतामादिरभूस्त्वं तव महिमा त्वनिदमादिवचसोऽपि । अभवस्त्वं फणिशैले त्वामाश्रित्याहमपि भवानि हरे ॥ ९२० ॥</h2>
<p>हे हरे! त्वं जगतां आदिः &lsquo;यतो वा इमानि’ इत्युक्तरीत्या कारणं अभूः आसीः ।
भवतेर्लुङ् मध्यमैकवचनम् । तव महिमा तु अनिदमादिवचसोऽपि अभूः अविषयः &lsquo;यतो
वाचो निवर्तन्ते&rsquo; इति श्रुतेः । नञो भूशब्देन समासः । त्वं एवंजगत्कारणभूत
इति भावः । फणिशैले अभवः जगदवनार्थमर्चात्मना प्रादुरासीरित्यर्थः ।
भूधातोर्लङ्मध्यमैकवचनम् । त्वां आश्रित्य अहमपि
विषयमरुमरीचिकाहरिणायमानहृदयोऽपीति भावः । अभवः पुनर्जन्मविधुरः भवानि
प्रार्थनायां लोट् । भवितुमाशासे इत्यर्थः । अत्र अभू: अभवः
इत्युभयत्रेऽपि सिप्सुप्रत्यययोरैकरूप्यम् ॥</p>
<p>यथावा&ndash;</p>
<h2 id="आचरयणमभमखमतनरम-दरतऽसय-बध-म--तवरत-हररममखलदरत-तसयमब-म-परय-तनय--९२१-">आचार्याणामभिमुखमतनोर्मां दूरतोऽस्य बाधा मे । त्वरितं हरेर्ममाखिलदुरितं तस्याम्ब मां प्रियं तनुयाः ॥ ९२१ ॥</h2>
<p>हे अम्ब! मां आचार्याणामभिमुखं अतनोः अकरोः । तनोतेर्लङि मध्यमैकवचनम् ।
अस्य अतनोरित्यावर्त्यते । अतनोः कामस्य बाधा मे मम दूरतो भवति ।
आचार्याभिमुख्येन कामादयो मां न स्पृशन्तीति भावः । मम अखिलं दुरितं
पूर्वमुत्तरं चाघं हरेः अपनुदेः । हृञस्संभावनायां लिङ्मध्यमपुरुषैकवचनम् ।
मां तस्य हरेरित्येतदत्रावर्त्यते । हरेः भगवतः प्रियं &lsquo;सच मम प्रियः’
इत्युक्तरीत्या प्रीतिविषयं तनुयाः कुर्याश्च । तनोतेस्संभावनायां लिङ् ।
आचार्याभिमुख्यदात्री त्वं उत्तरपूर्वाघलोपविनाशपूर्वकं परमे व्योम्नि
भगवन्नित्यकिंकरं कुर्या एवेति सम्भावये ॥</p>
<p>यो मे गर्भगतस्यापि वृत्तिं कल्पितवान् प्रभुः ।<br>
शेषवृत्तिविधानाय स किं सुप्तोऽथवागतः ॥</p>
<p>इति न्यायादिति भावः । अत्र अतनोः हरेः इत्यत्र सिप्ङसोरैकरूप्यम् ॥</p>
<p>यथावा&ndash;</p>
<h2 id="तवमशरतसय-पत-न-कत-सऽप-तवय">त्वामाश्रितस्य पातो न किंतु सोऽपि त्वया</h2>
<h2 id="दयजलध--तवचचरण-ममव-कमनयदवशषयतऽरथनय-म--९२२-">दयाजलधे । त्वच्चरणौ मामेवं किमन्यदवशिष्यतेऽर्थनीयं मे ॥ ९२२ ॥</h2>
<p>हे दयाजलधे! त्वां आश्रितस्य पातः अधोगतिः पततेर्भावे घञ् । न भवति ।
किंतु, त्वया सोऽपि पातः रक्षितः पातेः कर्मणि क्तः ।
अनेनानिष्टनिवारणमिष्टप्राप्तिश्चोच्यते । ‘पातस्तु रक्षिते । पतने च&rsquo; इति
रत्नमाला । आश्रितस्यैवंविधातिशयलाभे तव किमायातमित्यत्राह&ndash; त्वदिति ।
त्वच्चरणौ मां, अहमपि न किं तवाश्रित इति भावः । एवं पातः रक्षतः ।
पातेर्लट् प्रथमपुरुषद्विवचनम् । एवमिति साभिनयनिर्देशः । आश्रितान्तरं
त्वमेक एव रक्षसि । मां तु त्वच्चरणौ द्वौ रक्षत इति तदपेक्षया
ममैवातिशयलाभ इति भावः । अन्यत् अनिष्टनिवारणेष्टप्रापणरूयरक्षणादन्यत् किं
ममाशास्यं सर्वस्यापि प्रार्थनीयस्यात्रैवान्तर्गतत्वादिति भावः । अत्र
द्वितीयतृतीययोरर्थयोस्सुबन्तकृत्प्रत्ययस्य क्तस्य तिङन्ततस्प्रत्ययस्य
चैकरूप्यमिति प्रत्ययश्लेषः प्राथमिकपदश्लेषेण संकीर्ण इति पूर्वेभ्यो
विशेषः ॥</p>
<hr>
<h2 id="अथ-वचनशलष">अथ वचनश्लेषः.</h2>
<h2 id="heading-6"></h2>
<hr>
<h2 id="स-भवदवचनशलष-शलषयनत-वचनन-चत-"><strong>स भवेद्वचनश्लेषः श्लिष्यन्ति वचनानि चेत् ॥</strong></h2>
<p>सुब्विभक्तीनां तिण्विभक्तीनां वा वचनानि श्लिष्टानि चेद्वचनश्लेष
इत्यर्थः ।</p>
<p>यथा-</p>
<h2 id="खलनत-हरहदय-तदत-वपद-परपषणत-वभवन--लकषमसतचचरण-व-रनध-मम-चपलन-दवयनत--१२३-">खेलन्ती हरिहृदये तुदती विपदः प्रपुष्णती विभवान् । लक्ष्मीस्तच्चरणे वा रुन्धां मम चापलानि दीव्यन्ती ॥ १२३ ॥</h2>
<p>अत्र खेलन्ती दीव्यन्ती इत्यनयोः ‘शप्छ्यनोर्नित्यम्’ इति शीनद्योः
परयोर्नित्यं नुम् । तुदती इत्यत्र तु न नुम् । ‘आच्छीनद्योर्नुम्’ इति
विकल्पेन विहितत्वात्तस्य । रुन्धा निरुद्धानि करोतु कुरुतामिति चार्थः ।
&lsquo;रुधिर् आवरणे&rsquo; अस्मादात्मनेपदिनो लोटि प्रथमपुरुषैकवचनम् । पक्षे तस्मादेव
धातोः परस्मैपदिनो लोट्प्रथमपुरुषद्विवचनम् । अत्र खेलन्ती
इत्यादिसुबन्तेषु रुन्धामिति तिङन्ते चैकवचनद्विवचनयोः श्लेषः ।
लिङ्गश्लेषोऽप्यत्र द्रष्टव्यः ॥</p>
<p>यथावा&ndash;</p>
<h2 id="समहमहससवयभकतबहधमन-ऊरजतरचवभय--सशरकमनससतत-सरवतमन-परशरय-सनदधतम--९२४-">सुमहामहास्स्वयंभूकृतबहुधामान ऊर्जितार्चाविभयः । सुश्रीकमनास्सततं सर्वात्मानः परश्रियं सन्दधताम् ॥ ९२४ ॥</h2>
<p>अत्र श्रीपरवासुदेवस्य श्रीवेंकटाचलादिदिव्यदेशस्थार्चावताराणां च श्लेषः
। प्रथमपक्षे&ndash; सुमहत् महः तेजो यस्य स तथोक्तः । स्वयंभुवा वेधसा कृतः
बहुधा बहुप्रकारः मानः पूजा यस्य सः । ऊर्जितौ अर्चा
श्रीवेङ्कटाचलादिगतोऽर्चावतारः, विभवः रामकृष्णाद्यवतारश्च यस्य येन वा स
तथोक्तः । सततं शोभना श्रीः लक्ष्मीः यस्मिंस्तत् सुश्रीकं मनो यस्य सः
सुश्रीकमनाः। &lsquo;अस्या देव्या मनस्तस्मिंस्तस्य चास्यां प्रतिष्ठितम्’
इत्युक्तरीत्याऽनवरतमपि लक्ष्मीलालसमानस इत्यर्थः । सर्वेषामात्मा अन्तः
प्रविश्य नियन्ता परः परवासुदेवः नः अस्माकं श्रियं सर्वप्रकारसमृद्धिं
संदधतां संधत्ताम् । ‘दध धारणे&rsquo; अस्माद्भौवादिकाल्लोट्प्रथमपुरुषैकवचनम् ।</p>
<p>द्वितीयपक्षे तु— इमानि विशेषणानि बहुवचनान्तानि, विभव इति
विशेष्यानुरोधात् । सुमहान् महः उत्सवः नित्योत्सवपक्षोत्सवादिः येषां ते ।
‘मह उद्धव उत्सवः&rsquo; इत्यमरः । अदन्तोऽयं महशब्दः । स्वयं आत्मना
अनितरप्रेरणमित्यर्थः । भुवि कृतानि आश्रितानि बहूनि धामानि
वेंकटाचलादिस्थानानि यैस्ते तथोक्ताः । ऊर्जिताः ऊर्जस्वलाः अर्चाः पूजाः
प्रतिकृतयो वा येषां ते तथोक्ताः । ‘अर्चा पूजाप्रतिमयोः&rsquo; इति मेदिनी ।
श्रिया लक्ष्म्याः कमनाः कामयितारः सुष्ठु श्रीकमनाः सुश्रीकमनाः । सुष्ठु
लक्ष्म्याः अभिरूपा वा ‘कमनः कामुके कामेऽभिरूपेऽशोकपादपे' इति मेदिनी ।
सर्वेषां चेतनाचेतनानां आत्मानः विभवः प्रभवः जगदीश्वरा इत्यर्थः ।
तत्तद्दिव्यदेशार्चाबहुत्वप्रयुक्तं बहुवचनम् । सततं परश्रियं श्रेष्ठां
संपदं संदधताम् । दधातेर्जौहोत्यादिकाल्लोट्प्रथमबहुवचनम् । अत्र सुमहामहा
इत्यत्र सुबन्ते संदधतामित्यत्र तिङन्ते च प्रथमैकवचनबहुवचनयोः श्लेषः ।
स्वयंभूकृतेत्यादौ तु पदश्लेष इति वेदितव्यम् । परश्रियमित्यत्र समस्ततायां
शकारस्य &lsquo;अनचि च&rsquo; इति वैकल्पिकं द्वित्वम् ॥</p>
<p>यथावा&ndash;</p>
<h2 id="सकदप-वमतरतय-रघननदन-यसतवय-पर">सकृदपि वामित्रतया रघुनन्दन यस्त्वया पुर</h2>
<h2 id="सकरयतऽलम--भकतचतरशरण-रसभत-परणद-सवषय-वऽयम--९२६-">स्क्रियतेऽलम् । भोक्ताचतुरश्राणां रसाभृतां प्राणदं सविषयं वाऽयम् ॥ ९२६ ॥</h2>
<p>हे रघुनन्दन! यः पुमान् मित्रतया सुहृत्त्वेन पक्षे अमित्रतया
असुहृत्त्वेन त्वया सकृदपि वा पुरस्क्रियते पूज्यते आद्रियत इति यावत् ।
पक्षे अभियुज्यत इत्यर्थः । ‘पुरस्कृतः पूजितेऽरात्यभियुक्तेऽग्रतः कृते’
इत्यमरः । सः अयं उक्तविध एष पुमान् । चतस्रः अश्रय कोटयो येषां तेषां
तथोक्तानां &lsquo;स्त्रियः पाळ्यश्रिकोटयः&rsquo; इत्यमरः । ‘सुप्रातसुश्व' इत्यादिना
बहुव्रीहावजन्ततया निपातितोऽयम् । चतुर्दिगन्तविद्यमानानामिति यावत् ।
रसाभृतां भूपालानां प्राणदं शक्तिप्रदं विषयं देशं &lsquo;देशविषयौ&rsquo; इत्यमरः ।
वाशब्दो भिन्नक्रमः । अलं भोक्ता वा भोक्ष्यत्येव पालयिष्यत्येवेत्यर्थः ।
‘भुज पालनाभ्यवहारयोः' &lsquo;अस्माल्लुट् । ‘वा स्याद्विकल्पोपमयोरेवार्थे च
तदव्ययम्’ इति विश्वः ॥</p>
<p>अन्यत्र&ndash; सः अमित्रतया अभियुक्तः पुमान् भोक्ता अचतुरः श्राणां इति छेदः
। अलं अचतुरः अकुशलः । नभृता अभृता रसेन अभृता रसाभृता तां नीरसामित्यर्थः
। श्राणां यवागूं &lsquo;यवागूरुष्णिका श्राणा&rsquo; इत्यमरः । भोक्ता अभ्यवहर्ता
पातेत्यर्थः । भुजेस्तृन् । अत एव ‘न लोक&rsquo; इति निषेधात् श्राणेत्यत्र न
कर्मणि षष्ठी किंतु द्वितीयैव । प्राणं द्यतीति प्राणदं असूच्छेदकम् ।</p>
<p>देहान्तरानिले प्राणो जीवात्मपरमात्मनोः ।<br>
आयुरिन्द्रियसत्त्वेषु प्रणवे काव्यमर्मणि ॥</p>
<p>इति रत्नमाला । अयं अविद्यमानयकारं विषयं विषमित्यर्थः ।
शब्दार्थयोस्तादात्म्यं न प्रस्मर्तव्यम् । तद्वा भोक्ता । त्वदभियुक्तो
दुर्गतो यत्र क्वा कदन्नाभ्यवहारेण जीवति । तथा जीवितुमनिच्छुर्गरळं वा
पिबति । न तु त्वदग्रतः पराक्रमत इति भावः । अत्र चतुरश्राणां
रसाभृतामित्यत्र षष्ठीबहुवचनद्वितीयैकवचनयोश्श्लेषः पदश्लेषसंकीर्णः ।
भोक्तेत्यत्र सुबन्तकृत्तिङोः श्लेषः । अयमित्यत्र पदश्लेषसंकीर्णः
प्रथमाद्वितीययोर्विभक्त्योश्श्लेषश्च ॥</p>
<p>यथावा&ndash;</p>
<h2 id="सरववद-भजतननशचतससगणदमनयदवरयन--अपरतहतपरभवनमहसवभवन-दरनतदरतनद--९२७-">सर्वविदो भजतान्नश्चेतस्सुगुणादिमान्यदुवरीयान् । अप्रतिहतप्रभावान्महास्वभावान् दुरन्तदुरितनुदः ॥ ९२७ ॥</h2>
<p>अत्र भगवतो भागवतानां च श्लेषः । तथाहि&ndash; वेत्तीति विदः, इगुपधलक्षणः कः ।
सर्वस्य विदः सर्वविदः सर्ववित् &lsquo;यस्सर्वज्ञस्सर्ववित्&rsquo; इति श्रुतेः ।
सुगुणादिमान् सुगुणाः सत्यकामत्वादयः कल्याणगुणाः आदयो येषां ते सुगुणादयः
आदिशब्देन स्वरूपरूपादीनां ग्रहणम् । तेऽस्य सन्तीति तथोक्तः । नित्ययोगे
अतिशायने वा मतुप् । अप्रतिहता च सा प्रभा च तद्वान् । &lsquo;न तत्र सूर्यो
भाति&rsquo; इत्याद्युक्तसूर्याद्यभिभावुकदिव्यप्रभाशाली । तत्र हेतुः महती च सा
स्वभा च तद्वान् महास्वभावान् लोकोत्तरस्वयंप्रकाशस्वरूपः न ह्यस्य
प्रकाशस्सूर्यादेरिवान्याधीनः । यद्वा भाः प्रभावः ‘भाः प्रभावे च दीप्तौ
च' इति मेदिनी । महाप्रभावशालीत्यर्थः । नुदतीति नुदः, इगुपधलक्षणः कः ।
दुरन्तं यद्दुरितं तस्य नुदः पूर्वोत्तराघनिर्धूनन इत्यर्थः । अतिशयेन उरुः
वरीयान् उरुशब्दादीयसुनि ‘प्रियस्थिर' इत्यादिना वरादेशः । यदुषु वरीयान्
यदुवरीयान् यदुकुलोत्तंसो भगवान् नः चेतः भजतात् हृदि सं निधत्तामित्यर्थः
॥</p>
<p>पक्षे&ndash; भज तान् नः इति छेदः । नः अस्माकं चेतः! हे मनः! सर्वं विदन्तीति
सर्वविदः तान् विदेः क्विप् । सर्वज्ञानित्यर्थः । शोभनाः गुणाः
‘अष्टावात्मगुणा दया सर्वभूतेषु क्षान्तिरनसूया शौचमनायासो
मङ्गळमकार्पण्यमस्पृहा’ इत्यादिगौतमाद्युक्ता महागुणाः येषां ते सुगुणाः
तेषु आदिमाः अग्रिमाः तांस्तथोक्तान् आदिशब्दाद्भवार्थे
&lsquo;अग्रादिपश्चाड्डिमुच्&rsquo; इति डिमच् । अप्रतिहतप्रभावान् अकुण्ठितमहिमशालिनः
। महान् स्वभावो येषां ते तथोक्तान् उत्तमशीलान् दुरन्तं दुरितं नुदन्तीति
तथोक्तान्, नुदेः क्विप् । तान् प्रसिद्धान् यदुवरस्य इमे यदुवरीयाः तान् ।
गहादेराकृतिगणत्वाच्छः । भागवतानित्यर्थः । भज सेवस्व । भजतेः परस्मैपदिनः
लोण्मध्यमैकवचनम् । पूर्वत्र लोट्प्रथमैकवचनम् । अत्र सुगुणादिमानित्यादौ
पदश्लेषसङ्कीर्ण एकवचनबहुवचनयोः श्लेषः। एवं प्रथमाद्वितीययोर्विभक्त्योरपि
। यदुवरीयानित्यादौ तु वचनविभक्तिश्लेषः पूर्ववदेव । इयांस्तु
विशेषः&ndash;ईयसुन्छरूपतद्धितप्रत्ययान्तप्रकृत्योः तत्रापि
उरुवरशब्दरूपपरमप्रकृत्योश्च श्लेष इति ॥</p>
<p>यथावा&ndash;</p>
<h2 id="वरजजनतन-नयरणसतव-वरषयनपपलवन-शर--अपच-गरयन-दषन-कळनदय-कळयदधतरवयधन--९२८-">व्रजजनतानां न्यरुणस्त्वं वर्षीयानुपप्लवान् शौरे । अपिच गरीयान् दोषान् काळिन्द्याः काळियोद्धृतेर्व्युधुनोः ॥ ९२८ ॥</h2>
<p>हे शौरे! वर्षीयान् ज्यायान् पुराणपुरुष इति भावः । अतिशयेन वृद्ध इति
विग्रहः । वृद्धशब्दादीयसुनि ‘प्रियस्थिर' इत्यादिना वर्षादेशः । त्वं
व्रजजनतानां नन्दव्रजजनसमूहानां वर्षीयान् अतिवृष्टिसंबन्धिनः
गोवर्धनयागावसरक्रुद्धवृद्धश्रवःकलितानिति भावः । उपप्लवान् उपद्रवान्
न्यरुणः न्यगृह्णाः । अपिच गरीयान् अतिशयेन गुरुः गुरूणामपि गुरुः
प्रथमाचार्य इत्यर्थः । ‘त्वमस्य पूज्यश्च गुरुर्गरीयान्’ इत्युक्तेः ।
‘गुरुर्गुरुतमः’ इति नामसहस्रपाठाच्च । काळीयस्य तन्नाम्न आशीविषस्य
उद्धृतेः उत्सारणात् काळिन्द्याः यमुनायाः गरीयान् गरः गरळं तत्संबन्धिनः ।
गहादित्वाच्छः । एवं वर्षीयानित्यत्रापि दोषान् व्यधुनोः निराकार्षीः ।
अत्र प्रथमैकवचनद्वितीयाबहुवचनयोः श्लेषः । अन्यत्सर्वं यदुवरीयानित्यत्रेव
बोध्यम् ॥</p>
<p>यथावा&ndash;</p>
<h2 id="गत-तवबजतलन-गरव-नयन-नखन-च-मरर--वयतपत-जगदखल-कप-तव-दश-भजशच-चतवर--९२९-">गाते तवब्जतुलनां ग्रीवा नयने नखानि च मुरारे । व्यतिपाते जगदखिलं कृपा तव दृशौ भुजाश्च चत्वारः ॥ ९२९ ॥</h2>
<p>हे मुकुन्द! तव ग्रीवा अब्जतुलनां शङ्खतौल्यं गाते गच्छति
प्राप्नोतीत्यर्थः । नयने आब्जतुलनां पद्मसाम्यं गाते गच्छतः । नखानि च
अब्जतुलनां चन्द्रसाधर्म्यं गाते गच्छन्ति । &lsquo;गाङ् गतौ&rsquo; अस्माद्भौवादिकात्
क्रमेण लट्प्रथमपुरुषैकवचनद्विवचनबहुवचनानि । बहुवचने ‘आत्मनेपदेष्वनतः’
इति झस्य अत् । तव कृपा अखिलं जगत् व्यतिपाते कर्मव्यतिहारेण रक्षति ।
कर्मव्यतिहारो नाम क्रियाविनिमयः । दृग्भुजयोग्यं पालनं करोतीत्यर्थः । तव
दृशौ अखिलं जगत् व्यतिपाते कृपाभुजयोग्यं पालनं कुर्वाते । चत्वारो भुजाश्च
व्यतिपाते कृपादृग्योग्यं पालनं कुर्वन्तीत्यर्थः । व्यतिपूर्वकात्पातेः
‘कर्तरि कर्मव्यतिहारे’ इत्यात्मनेपदे क्रमेण लट्प्रथमपुरुषैकद्विबहुवचनानि
। अत्र गाते व्यतिपाते इति च वचनत्रयेऽपि तुल्यरूपमिति वचनश्लेषः । अयं
शुद्धः न तु पूर्ववत्सङ्कीर्णः इति विशेषः ॥</p>
<p>अमीषामष्टानां श्लेषाणां मध्ये यस्य यस्मिन्नन्तर्भावः प्रतिभाति तत्र
तद्भिन्नत्वं विवक्षणीयम्' इत्यलङ्कारकौस्तुभकारः । एते श्लेषभेदाः
प्रागुपदर्शितेषु प्रकृताप्रकृतादिश्लेषोदाहरणेष्वपि यथायथं संभवन्तीति
ध्येयम् । एवं अष्टविधस्सभङ्गश्लेषो निरूपितः । अभङ्गश्लेषो यथा, मदीय एव
नृसिंहविलासे&ndash;</p>
<h2 id="अमतशरय-परयचछन-सत-परवरधतहरणयगरभ-य--मगधनदबमबधम-मख-हरससतनमद-महन-स-पमन--९३०-">अमृतश्रियं प्रयच्छन् सतां प्रवर्धितहिरण्यगर्भो यः । मुग्धेन्दुबिम्बधामा मुखे हरिस्स्तान्मुदे महान् स पुमान् ॥ ९३० ॥</h2>
<p>अत्र श्रीहयग्रीवनृसिंहयोरुभयोरपि स्तव्यत्वेन प्रस्तुतयोरेव श्लेषः । यः
सतां अमृतश्रियं त्रयीमित्यर्थः । &lsquo;ऋचस्सामानि यजूग्ँषि । सा हि श्रीरमृता
सताम्&rsquo; इति श्रुतेः । प्रयच्छन् प्रदानेन हेतुना ‘लक्षणहेत्वोः' इति शता ।
प्रवर्धितः समेधितः हिरण्यगर्भः ब्रह्मा येन सः
मधुकैटभापहृतवेदाहरणतत्प्रदानोज्जीवितचतुर्मुख इत्यर्थः । ‘यो ब्रह्माणं
विदधाति पूर्वं यो वै वेदांश्च प्रहिणोति तस्मै' इति श्रुतेः । अत्र
मोक्षधर्मगतहयशिरउपाख्यानमनुसन्धेयम् । पक्षे&ndash; सतां ब्रह्मविदां
अमृतश्रियं मुक्तिसंपदं प्रयच्छन् प्रवर्धितः प्रकर्षेण छिन्नः हिरण्यस्य
हिरण्यकशिपोः गर्भः कुक्षिः येन स तथा । मुग्धेन्दुबिवं धाम स्थानं यस्य,
पक्षे मुग्धेन्दुबिम्बस्य धामेव धाम तेजः यस्य स तथोक्तः ।
नृसिंहदिव्यविग्रहस्य ‘इन्दुधवळं लक्ष्मीनृसिंहं भजे' इति पाण्डुरत्वोक्तेः
। मुखे हरिः तुरङ्गः सिंहश्च स महान् मुदे अस्तु । अत्रान्योन्यविलक्षणं
पदभङ्गमनपेक्ष्य
समानानुपूर्वीकशब्दप्रतिसन्धानबोध्यानेकार्थक्रोडीकरणादभङ्गश्लेषः ॥</p>
<p>अत्र केचित्&ndash; अनयोस्सभङ्गाभङ्गश्लेषयोः ‘सर्वदोमाधवः' इत्यादौ सर्वदः
सर्वदेति पदद्वयस्य जतुकाष्ठन्यायेन संबन्धात्सभङ्गश्लेषश्शब्दालङ्कारः,
शब्दवृत्तित्वात् । अभङ्गश्लेषस्तु अब्जकमलादिशब्देषु पदभेदाभावेन
पदद्वयसंबन्धाभावाच्छब्दवृत्तितानुपपत्तेरेकस्मिन् शब्दे अर्थद्वयस्य
वाच्यतया संबद्धत्वादयमेकवृन्तगतफलद्वयन्यायेनार्थालङ्कार इत्याहुः ॥</p>
<p>अन्ये तु&ndash; सभङ्गाभङ्गश्लेषौ द्वावपि शब्दालङ्कारावेव,
शब्दान्वयव्यतिरेकानुविधायित्वात् । न तु सभङ्गश्लेषस्य
शब्दाश्रितत्वाच्छब्दश्लेषत्वं अभङ्गश्लेषस्यार्थाश्रितत्वादर्थश्लेषत्वं
युक्तं,
कष्टत्वादिदोषगाढत्वादिगुणानुप्रासाद्यलङ्कारवदत्राप्यन्वयव्यतिरेकाभ्यामेव
व्यवस्थोपपत्तावतिरिक्तनियामकान्तरकल्पने गौरवात् । न चैवमभङ्गश्लेषस्यापि
शब्दान्वयव्यतिरेकानुविधायितया शब्दश्लेषत्वे अर्थश्लेषो
निर्विषयस्स्यादिति वाच्यं,</p>
<p>स्तोकेनोन्नतिमायाति स्तोकेनायात्यधोगतिम् ।<br>
अहो सुसदृशी रीतिस्तुलाकोटेः खलस्य च ॥</p>
<p>इत्यादौ यत्र स्वल्पेनोन्नतिमायातीत्यादिना शब्दपरिवर्तनेऽपि न
श्लेषत्वभङ्गः । तत्रैवार्थश्लेषपदवीसाम्राज्यादित्यवादिषुः ॥</p>
<p>कुवलयानन्दकृतस्तु&ndash; उभयमप्यर्थालङ्कार इति । अयं हि तेषामाशयः&ndash;
सभङ्गाभङ्गभेदेन द्विविधोऽप्ययं श्लेषोऽर्थालङ्कार एव,
अनेकार्थप्रतिपादनात्मनस्तस्यार्थालङ्कारत्वस्यैवोचितत्वात् ।
आश्रयाश्रयिभावस्यैव लौकिकालङ्कारवत्तत्तदलङ्कारप्रयोजकत्वम् ।
लौकिकालङ्कारो हि कङ्कणमञ्जीरादिः पाणिपादादिनिष्ठः पाणिपादाद्यलङ्कारतयैव
व्यवह्रियते । इयमेव रीतिः काव्यगतालङ्कारेष्वपि । न च
शब्दान्वयव्यतिरेकानुविधायित्वादस्य शब्दालङकारत्वमिति वाच्यम् । तथा सति
सर्वेषामप्यलङ्काराणां तदन्वयव्यतिरेकानुविधायित्वेन
शब्दालङ्कारताप्रसङ्गात् । न चाभङ्गश्लेषस्य एकवृन्तगतफलद्वयन्यायेन
एकपदाश्रितार्थद्वयनिष्ठतयाऽर्थालङ्कारत्वं, सभङ्गस्य तु जतुकाष्ठन्यायेन
शब्दद्वयसंश्लेषरूपत्वाच्छब्दालङ्कारत्वमिति सर्वस्वकाराद्यक्तं युक्तं,
&lsquo;अर्थभेदेन शब्दभेदः&rsquo; इति मते ‘अन्याय्यं चानेकार्थत्वम्'
इत्युपपत्तिकबळिते अभङ्गश्लेषेऽपि सभङ्ग इव शब्दभेदस्य दुर्निवारतया
शब्दयोरेव श्लेषस्य सुवचत्वात् । अत उभयं शब्दालङ्कार इति वा सभङ्गस्य
शब्दालङ्कारत्वमभङ्गस्यार्थालङ्कारत्वमिति वा मतद्वयमप्ययुक्तम् । तस्मात्
द्वयोरप्यर्थालङ्कारत्वमेव युक्तमिति । अन्ये तु&ndash; चमत्कारे
अर्थमुखप्रेक्षित्वादुभयोरप्यर्थालंकारत्वं, अनुप्रासयमकादेस्तु न
चमत्कारेऽर्थमुखप्रेक्षित्वमिति न तेषामर्थालंकारत्वं अपितु
शब्दवैचित्र्याच्छब्दालंकारत्वमेवेत्यप्याहुः ॥</p>
<p>काव्यप्रकाशानुयायी जगन्नाथस्तु– “ श्रुत्यैकयाऽनेकार्थप्रतिपादनं श्लेषः
। तच्च द्वेधा&ndash; अनेकधर्मपुरस्कारेण एकधर्मपुरस्कारेण च । आद्यं
द्वेधा&ndash;अनेकशब्दप्रतिभानद्वारा एकशब्दप्रतिभानद्वारा चेति त्रिविधश्श्लेषः
। तत्राद्यस्सभङ्गः द्वितीयोऽभङ्ग इति वदन्ति । तृतीयस्तु शुद्धः । एवं
त्रिविधोऽप्ययं प्रकृतमात्राप्रकृतमात्रप्रकृताप्रकृतोभयाश्रितत्वेन
पुनस्त्रिविधः । तत्राद्ये भेदे द्वितीये च विशेष्यस्य श्लिष्टतायां
कामचारः । तृतीयभेदे तु विशेषणवाचकस्यैव श्लिष्टत्वं न विशेष्यवाचकस्य
तथात्वे शब्दशक्तिमूलध्वनेरुच्छेद एव स्यात् । विशेषणमात्रश्लिष्टतायामपि
प्रकृताप्रकृतधर्मिणोरुपादान एव श्लेषः । प्रकृतधर्मिमात्रस्योपादाने तु
समासोक्तेरेव विषयः । तदित्थं प्रकृतमात्रविशेष्यकानेकार्थविशेषणं यत्र स
एकः । एवमप्रकृतेत्यादि द्वितीयः ।
पृथगुपात्तप्रकृताप्रकृतोभयविशेष्यकनानार्थविशेषणं तृतीयः । एतदन्यतमत्वं च
लक्षणं पर्यवसितम्” इत्यभाणीत् । तन्मतानुसारेण दिङ्मात्रमुदाह्रियते&ndash;</p>
<p>तत्राद्यः प्रकृतमात्रविषयस्सभङ्गः श्लेषो यथा&ndash;</p>
<h2 id="जगदवत-यसय-पणससभवयभवतरसततय-दवयन--शषहरयदरण-वषवकसनसस-शमयतदवघनन--९३१-">जगदवति यस्य पाणिस्सुभव्यभावेत्रसत्तया दीव्यन् । शेषाहार्यादरणो विष्वक्सेनस्स शमयताद्विघ्नान् ॥ ९३१ ॥</h2>
<p>यस्य भगवतः पाणिः त्रसतो भावः त्रसत्ता न त्रसत्ता अत्रसत्ता तया
अनुद्विग्नतया सुभव्यस्य जगत्क्षेमस्य भावे प्राप्तौ विषये ‘भू
प्राप्तावात्मनेपदी’ इत्याधृषीयाद्भवतेर्घञ् । दीव्यन् जगत् अवति । पक्षे
यस्य भगवत्सेनाधिनाथस्य विष्वक्सेनस्य सुभव्या अतिरमणीया भाः दीप्तिर्यस्य
सः पाणिः वेत्रस्य सत्तया स्थित्या प्राशस्त्येन वा दीव्यन् जगदवति
‘यद्वेत्रशिखरस्पन्दे विश्वमेतद्व्यवस्थितम्’ इत्युक्तेः । शेषाहार्ये
शेषाद्रौ आदरणं यस्य स तथोक्तः । पक्षे शेषे अनन्ते अहार्यं इतरैरनपनोद्यं
आदरणं यस्य स तथा । स्वस्येव तस्यापि नित्यसिद्धतया
तस्मिन्नविच्छिन्नप्रीतिरिति भावः । सः विष्वक्सेनो भगवान्
&lsquo;विष्वक्सेनश्चतुर्भुजः&rsquo; इत्यमरः । पक्षे भगवत्सेनानीः विघ्नान्
विद्यानिष्पत्तिविरोधिनोऽन्तरायान् ऐहिकश्रेयोन्तरायांश्च शमयतात् ।
‘शुक्लाम्बरधरं, यस्य द्विरद’ इति पद्याभ्यामुभयोरपि
विघ्नोपशमनार्थमुपास्यत्वाभिधानात् । अत्र भगवद्विष्वक्सेनयोरुभयोरपि
प्रकृतत्वात् प्रकृतमात्राश्रितोऽयमेकया श्रुत्या पदद्वयप्रतिभानद्वारा
भिन्नधर्मपुरस्कारेणानेकार्थप्रतिपादनात्सभङ्गः ॥</p>
<p>विशेष्ययोरश्लिष्टत्वेऽप्ययं संभवति, यथा&ndash;</p>
<h2 id="बहधमरवदरवणपरसहदबणभजवततलवत--भगनत-रघनत-यदनत-व-ममवत-भवत--९३२-">बहुधामरविद्रावणपरासुहृद्बाणभुजविततिलविता । भृगुनेता रघुनेता यदुनेता वा ममाविता भविता ॥ ९३२ ॥</h2>
<p>द्रावयतीति द्रावणः रवेः द्रावणः रविद्रावणः । बहुना धाम्ना तेजसा
रविद्रावणः वह्निनेव स्वर्णपिण्डं स्वतेजसा विलापयतीत्यर्थः ।
महाप्रतापशालीति भावः । यथोच्यते मात्स्यादिषु पुराणेषु&ndash;</p>
<p>योऽसौ बाहुसहस्रेण ज्याघातकठिनत्वचा ।<br>
भाति रश्मिसहस्रेण शारदेनेव भास्करः ॥</p>
<p>इति,</p>
<p>सहस्रकरमत्येति सोऽयं करसहस्रवान् ।<br>
तेजसा महता श्रीमान् कार्तवीर्योर्जुनो नृपः ॥</p>
<p>इति च । एवंविधो यः परः विरोधी &lsquo;परोऽरिपरमात्मनोः&rsquo; इति विश्वः ।
अर्थात्कार्तवीर्य इत्यर्थः । तस्य असुहृतः रिपुप्राणापहारिणः बाणाः येषु
ते असुहृद्बाणाः । इदं च विशेषणं ‘उत्ससर्जैकवेगेन पञ्चबाणशतानि यः'
इत्येतदभिसंधायोक्तम् । असुहृदां रिपूणां बाणप्राया इति वा । ये भुजाः
सहस्रसंख्याकाः तेषां विततेः समूहस्य लविता छेत्ता । भृगुनेता भार्गवो रामः
। पक्षे बहुधा अमरान्विध्यतीत्यमरवित् , विध्यतेः क्विप् । यो रावणः तस्य
परेषां रिपूणां असुहृतः प्राणापहारिणो बाणाः येषु ते तथोक्ताः भुजाः
विंशतिसंख्याकाः तेषां विततेः लविता रघुनेता भगवान् राघवः । अन्यत्र बहुधा
अमराणां देवानां विद्रावणे दूरोत्सारणे परः आसक्तः असुहृत् द्वेषी यो बाणः
बलिसुतः तस्य भुजानां विततेः लविता यदुनेता भगवान्वासुदेवो वा मम अविता
रक्षिता भविता इति । अत्र त्रयाणां भगवदवताराणामपि
प्रस्तुतत्वात्प्रकृतश्लेषस्सभङ्गः अश्लिष्टविशेष्यकः ॥</p>
<p>अयमेवाभङ्गात्मको द्वितीयो यथा&ndash;</p>
<h2 id="दवयत-परणरतन-दवय-मनवनतरपरथतवभवम--वशयनचरतगत-सरगपरतसरगरचननषणतम--९३३-">दीव्यतु पुराणरत्नं दिव्यं मन्वन्तरप्रथितविभवम् । वंश्यानुचरितगीतं सर्गप्रतिसर्गरचननिष्णातम् ॥ ९३३ ॥</h2>
<p>मन्वन्तरेषु प्रथिताः विभवाः विभवावताराः ‘मन्वन्तरावताराश्च
विष्णोर्हयशिरादयः’ इति श्रीभागवताद्युक्ताः यस्य तत् । अन्यत्र
मन्वन्तरानुवर्णनेन ख्यातवैभवम् । वंशे वेणौ भवं वंश्यं दिगादित्वाद्यत् ।
वंशनाळमित्यर्थः । तेन आचरितं गीतं गानं येन तत्तथोक्तं
वेणुगानरसिकमित्यर्थः । पक्षे वंश्यानां सूर्यादिवंशजानां राजादीनां
अनुचरितं चरित्रं गीतं उदीरितं यस्मिंस्तत्
आहिताग्न्यादेराकृतिगणत्वान्निष्ठायाः परनिपातः । सर्गः&ndash;</p>
<p>अव्याकृतगुणक्षोभान्महतस्त्रिविधाहमः ।<br>
भूतसूक्ष्मेन्द्रियार्थानां संभवस्सर्ग उच्यते ॥</p>
<p>इति श्रीभागवतोक्तलक्षणा समष्टिसृष्टिः। प्रतिसर्गः&ndash;</p>
<p>पुरुषानुगृहीतानामेतेषां वासनामयः ।<br>
विसर्गोऽयं समाहारो बीजाद्वीजं चराचरम् ॥</p>
<p>इत्युक्तलक्षणो महदादिसमाहाररूपचराचरादिव्यष्टिसृष्टिर्विसर्गापरपर्याया ।
तयोः रचने करणे निष्णातं कुशलम् । पक्षे सर्गप्रतिसर्गवर्णने कुशलं दिव्यं
अप्राकृतं रमणीयं च पुराणं सनातनं रत्नं तत्त्वेनाध्यवसितं परं ब्रह्म ।
इतरत्र&ndash;</p>
<p>सर्गश्च प्रतिसर्गश्च वंशमन्वन्तराणि च ।<br>
वंश्यानुचरितं चेति लक्षणानां तु पञ्चकम् ॥</p>
<p>इत्युक्तपञ्चलक्षणं पुराणश्रेष्ठं श्रीमद्वैष्णवं पुराणं तस्यैव &lsquo;निरमिमीत
पुराणरत्नम्&rsquo; इति पुराणरत्नत्वोक्तेः । दीव्यतु दीप्यताम् । अत्र
मन्वन्तरेत्यादावेकशब्दप्रतिभानद्वाराऽनेकधर्मपुरस्कारेणानेकार्थप्रतिपादनादभङ्गश्लेषः
श्लिष्टविशेष्यकः ॥</p>
<p>विशेष्ययोरश्लिष्टत्वे अभङ्गो यथा&ndash;</p>
<h2 id="कमलञचतकरयगळ-कलशपयरशसभवसथनम--तनत-शरयममत-नसततपरम-बरहम-ततकळतर-व--९३४-">कमलाञ्चितकरयुगळं कलशपयोराशिसंभवस्थानम् । तनुतां श्रियममितां नस्तत्परमं ब्रह्म तत्कळत्रं वा ॥ ९३४ ॥</h2>
<p>कमलैः अञ्चितं पूजितं ततोऽपि श्लाघ्यं, कमलाभ्यां अञ्चितं युक्तं च
करयुगळं यस्य तत्तथा । कलशपयोराशिसंभवं तत्र विद्यमानं स्थानं निवासो यस्य
कलशपयोराशिः संभवस्थानं जन्मगृहं यस्य च तत्तथोक्तम् । अत्र
विशेष्ययोरश्लिष्टता ॥</p>
<p>तृतीयश्शुद्धः प्रकृतमात्रविषयो यथा&ndash;</p>
<h2 id="भरतवखयतयशससमरतरपरवषणयवरदभ--परकषमनघ-वतरत-सकषननरयण-परणमन--९३५-">भारतविख्यातयशास्स्मेरतरप्रावृषेण्यवारिदभाः । प्रेक्षामनघां वितरतु साक्षान्नारायणः पुराणमुनिः ॥ ९३५ ॥</h2>
<p>भगवत्कृष्णद्वैपायनोभयविषयकोऽयमेकधर्मपुरस्कारेणानेकार्थप्रतिपादनाच्छुद्धः
। अयमेवार्थश्लेष इति वदन्ति । महाभारताख्यप्रबन्धविख्यातयशस्त्वं
प्रावृषेण्यजलदनीलत्वं सक्षान्नारायणत्वमित्येतान्युभयत्राप्येकरूपाण्येव
धर्माणि । ‘कृष्णद्वैपायनं व्यासं विद्धि नारायणं प्रभुम्' इति
प्रमाणार्थोऽत्रानुसंहितः । अयं श्लिष्टविशेष्यकश्शुद्धः ॥</p>
<p>अयमेव अश्लिष्टविशेष्यको विशेषणमात्रश्लिष्टो यथा&ndash;</p>
<h2 id="कलशदधरजदरकलतदयमरयमतशयरच--हरहदयहर-रतन-तचच-वधरतनमवत-म-परतनम--९३६-">कलशोदधिराजोदरकलितोदयमर्यमातिशायिरुचि । हरिहृदयहारि रत्नं तच्च वधूरत्नमवतु मां प्रत्नम् ॥ ९३६ ॥</h2>
<p>अर्यमातिशायिरुचीति लक्ष्मीविशेषणं तु ‘आदित्यवर्णे तपसोऽधिजातः' इति
श्रुतेः ॥</p>
<p>एवमेते त्रयोऽपि भेदाः प्रकृतमात्रविषयाः प्रदर्शिताः ॥</p>
<p>अप्रकृतविषया यथा&ndash;</p>
<h2 id="नरधव-चतरभनरनरङकशषमहवसफरदधत--जगदललसशरकदधवनतधवस-तवजस-भगवन--९३७-">निरधावि चित्रभानुर्निरङ्कुशोष्माहविस्फुरद्धेतिः । जगदुल्लासिश्रीकृद्ध्वान्तध्वंसी तवौजसा भगवन् ॥ ९३७ ॥</h2>
<p>हे भगवन्! निरङ्कुशं यथा स्यात्तथा ऊष्मणः अहः ऊष्माहं ग्रीष्मर्तुदिनं
‘राजाहः' इत्यादिना टच् । तस्मिन् विस्फुरन्त्यः प्रकाशमानाः हेतयः किरणाः
येन यस्य वा स तथोक्तः । ‘स्फुरति स्फुलत्योर्निर्निविभ्यः' इति षत्वस्य
विकल्पेन विधानात् इह वीत्युपसर्गात्परस्य स्फुरतेस्सस्य न षत्वम् ।
&lsquo;ग्रीष्मोष्मबाष्पा ऊष्माणः&rsquo;, &lsquo;हेतिर्ज्वालायुधांशुषु&rsquo; इति च रत्नमाला ।
अन्यत्र निरङ्कुशोष्मेति भिन्नं पदं, अप्रतिहतौष्ण्य इत्यर्थः। हविषा
आज्येन &lsquo;घृतमाज्यं हविः&rsquo; इत्यमरः । स्फुरन्त्यः हेतयो ज्वालाः यस्य सः ।
जगत् उल्लासयति प्रकाशयति प्रहर्षयति चेति जगदुल्लासिनी या श्रीः द्युतिः
संपच्च तां करोतीति तथोक्तः । भानोर्जगत्प्रकाशकत्वं प्रत्यक्षसिद्धम् ।
वह्नेस्संपत्प्रदत्वं च &lsquo;चन्द्रां हिरण्मयीं लक्ष्मीं जातवेदो ममावह,
श्रियमिच्छेद्धुताशनात्’ इति श्रुतिस्मृतिप्रसिद्धम् । ध्वान्तध्वंसी
इदमुभयत्र तुल्यार्थकम् । चित्रभानुः भास्करः वह्निश्च ‘सूर्यवह्नी
चित्रभानू&rsquo; इत्यमरः । तव ओजसा निरधावि निर्धूतः । निःपूर्वकाद्धावतेः
कर्मणि लुङि चिण् । अत्र पूर्वार्धे सभङ्गः तृतीयपादे अभङ्गः
ध्वान्तध्वंसीत्यत्र शुद्धश्च श्लिष्टविशेष्यकोऽप्रकृतमात्रविषयकः श्लेषः ॥</p>
<p>यथावा&ndash;</p>
<h2 id="सपरणभसवदमभळयजजवलमरतरमरनमहसफरत--जगदपययनवषटसतव-शरय-परयभव-परजनय--९३८-">संपूर्णभास्वदम्भोळ्युज्ज्वलमूर्तिर्मरुन्महास्फूर्तिः । जगदाप्यायनवृष्टिस्तव श्रिया पर्यभावि पर्जन्यः ॥ ९३८ ॥</h2>
<p>हे भगवन्! संपूर्णा अनूना भाः छविः यस्य स तथोक्तः स्वः स्वकीयः यो
दम्भोळिः वज्रायुधं तेन उज्ज्वलमूर्तिः । पक्षे संपूर्णं पूरितं भास्वत्
भासुरं यत् अम्भः पयः तेन अळिः भ्रमर इव उज्ज्वलमूर्तिः तद्वच्छयामल
इत्यर्थः । यद्वा संपूर्णं यथातथा भास्वत् अम्भो यस्य स तथा । अत एव
अळ्युज्ज्वलभाः उक्तोऽर्थः । विशेषणोभयपदकर्मधारयः। मरुत्सु देवेषु
महास्फूर्तिः अतिप्रकाशः, पक्षे मरुता वायुना महास्फूर्तिः अतिस्फुरणः
अतिवेलचलन इत्यर्थः । ‘स्फुर संचलने' अस्माद्भावे क्तिन् ।
जगदाप्यायनवृष्टिः इदं पक्षद्वयेऽपि तुल्यार्थकम् । ‘निकामे निकामे नः
पर्जन्यो वर्षतु, यदिन्द्रो वर्षते' इति द्वयोरपि वर्षप्रदत्वोक्तेः ।
पर्जन्य इन्द्रः ध्वनदम्बुदश्च ‘पर्जन्यौ रसदब्देन्द्रौ' इत्यमरः । इदमपि
तस्य पूर्वविशेषणवत् प्रावृषेण्यत्वसूचनाय । तव श्रिया संपदा त्विषा च ।
पर्यभावि परिभूतः । अत्र विशेषणत्रये क्रमेण सभङ्गोऽभङ्गश्शुद्धश्च श्लेषः
केवलाप्रकृतविषयः श्लिष्टविशेष्यकः ॥</p>
<p>अप्रकृतयोर्विशेष्ययोरश्लिष्टत्वे यथा&ndash;</p>
<h2 id="हरदनयनतरवलसतसरङगललसदयरसदमलम--परभत-हरभस-कवलयमभदवलयमप-नलम--९३९-">ह्रादिन्यन्तर्विलसत्सारङ्गोल्लासदायिरसदमलम् । परिभूतं हरिभासा कुवलयम्भोदवलयमपि नीलम् ॥ ९३९ ॥</h2>
<p>ह्रादिन्याः नद्याः, पक्षे ह्रादिन्या तटिता । अन्तः विलसन् &lsquo;तटिनी
ह्रादिनी धुनी, ह्रादिन्यौ वज्रतटितौ’ इति चामरः । अलं सारङ्गाणां
भृङ्गाणां उल्लासदायी यो रसः मकरन्दः तं ददातीति सारङ्गोल्लासदायिरसदम् ।
पक्षे सारङ्गाणां चातकानां &lsquo;सारङ्गश्चातके भृङ्गे’ इति शेषः । उल्लासदायि
इदं भिन्नं पदम् । रसत् अमलमिति छेदः । रसत् गर्जत् अमलं अकलुषं
अतिस्निग्धमित्यर्थः । नीलं कुवलयं इन्दीवरं अम्भोदवलयं च हरिभासा परिभूतम्
। अत्र प्रथमे पादे अभङ्गः द्वितीये सभङ्गः नीलमित्यत्र शुद्धश्च श्लेषः
अश्लिष्टविशेष्यकः ॥</p>
<p>प्रकृताप्रकृतोभयविषयो यथा&ndash;</p>
<h2 id="हदयमहपदमशररनलरच-कनदसहजवरशङख--धनद-इव-कनत-शररवयदधनवमलवषगरशपत--९४०-">हृद्यमहापद्मश्रीर्नीलरुचिः कुन्दसहजवरशङ्खः । धनद इव कनति शौरिर्वियद्धुनीविमलवृषगिरीशाप्तः ॥ ९४० ॥</h2>
<p>हृद्या वक्षस्स्था महापद्मा महती पूज्ये पद्मे करधृते यस्यास्सा तथोक्ता
श्रीः यस्य स तथोक्तः । पक्षे हृद्या हृदयप्रिया महापद्मश्रीः
महापद्माख्यनिधिसंपत् यस्य स तथा । नीला रुचिर्यस्य नीले नीलनाम्नि निधौ
रुचिः अभिलाषो यस्येति च । कुन्दसहजः कुन्दकुसुमसदृशः तद्वद्धवलः वर:
श्रेष्ठ: शङ्खः पाञ्चजन्यो यस्य स तथोक्तः, पक्षे कुन्दनिधेस्सहजौ
तत्सहावस्थायिनौ वरशङ्खौ तन्नामानौ निधी यस्य स तथा । वियद्धुन्या
आकाशगङ्गया विमलः विगमितजगत्कलुषो यो वृष इति गिरीशः अद्रिवरः तेन आप्तः
प्राप्तः सः आप्तो येनेति वा । पक्षे वियद्धुनी गङ्गेव विमलो विशदः वृषः
वृषभो यस्य स तथोक्तः । गिरीशो रुद्रः आप्तः प्रत्ययितो यस्य सः तस्याप्त
इति वा ‘आप्तप्रत्ययितौ समौ’ इत्यमरः । त्र्यम्बकसख इत्यर्थः । भगवान्
श्रीनिवासः धनदः कुबेर इव कनति दीप्यते । अत्र प्रकृताप्रकृतयोः
भगवद्धनदयोरश्लिष्टत्वाद्विशेषणानां च श्लिष्टत्वाद्भवति तृतीयो भेदः । परं
त्वयमुपमया संकीर्णः । यदि च भगवान् धनदो विलसतीति पठित्वा अप्रकृतांशमपि
श्लेषग्रस्तं विधाय रूपकं क्रियते तदाऽपि प्रकृतविशेष्यस्य
शौरेरश्लिष्टत्वादखण्डित एव श्लेषः । न चात्र समासोक्तिरिति भ्रमितव्यं,
अप्रकृतधर्मिणोऽपि शब्दवाच्यत्वात् । यत्र त्वप्रकृतव्यवहार एव शब्दशक्तिं
सहेतापि न त्वप्रकृतधर्मी तत्र समसोक्तेरिष्टेः ॥</p>
<p>अत्र विचार्यते—अयं चालंकारः प्रायेणालंकारान्तरस्य विषयमभिनिविशते । तत्र
किमस्य बाधकत्वं स्यात् आहोस्वित्संकीर्णत्वं उताहो बाध्यत्वमिति ।
अत्राहुरुद्भटादयः&ndash; &ldquo;येन नाप्राप्ते य आरभ्यते स तस्य बाधकः” इति
न्यायेनालंकारान्तरविषय एवायमारभ्यमाणोऽलंकारान्तरं बाधते न चास्य विविक्तः
कश्चिदस्ति विषयः । यत्र लब्धावकाशो नेतरं बाधेत । तथाहि&ndash; अप्रकृतमात्रयोः
प्रकृतमात्रयोर्वा तावत्तुल्ययोगितैव जागर्ति प्रकृताप्रकृतयोस्तु दीपकम् ।
तदनुमोदिता उपमादयश्च । न च&ndash;</p>
<p>देव त्वमेव पाताऽलमाशानां त्वं निबन्धनम् ।<br>
त्वं चामरमरुद्भूमिरतो लोकत्रयात्मकः ॥</p>
<p>इत्यादिकाव्यप्रकाशोक्तौ विवक्तो विषय इति वाच्यं, रूपकस्यैवात्र
स्फुटत्वात् । श्लेषोपस्थापितपातालाद्यर्थस्याभेदारोपमन्तरेण
लोकत्रयात्मकत्वस्य दुरुपपादत्वात् । कथं तर्हि ‘नदीनां संपदं
बिभ्रद्राजाऽयं सागरो यथा&rsquo; इत्यादावुपमायाः प्रत्ययः । कथं वा तत्रैव
यथाशब्दस्थाने किमुशब्ददाने उत्प्रेक्षायाः । अपर इति कृते च रूपकस्येति
चेन्न । अत्र हि उपमादीनां प्रतिभानमात्रं, न तु वास्तवी स्थितिः । न हि
श्वैत्येन शुक्तौ रजतत्वं प्रतीयमानमपि वस्तुतोऽस्ति ।
तस्मादुपमादिप्रतिभोत्पत्तिहेतुश्श्लेष एव स्वविषये सर्वत्रालंकार इति ॥</p>
<p>एतच्चापरे न क्षमन्ते, तथाहि&ndash; यत्तावदुच्यते येननाप्राप्ते इत्यादि तत्र
‘सर्वदोमाधवः पायात्स योऽगङ्गामदीधरत्&rsquo; इत्यादिपरकीयपद्ये,</p>
<p>गौरविताऽऽसच्छ्रीरिह नित्यं हृद्याहितासुहृल्लेखा ।<br>
येन स वृषाचलाहितधामा देवाधिनायको जयति ॥</p>
<p>इति प्रागुदाहृतेऽस्मदीयपद्ये च श्लेषातिरिक्तः कोऽलंकारः? न
तावत्तुल्ययोगिता, विशेष्ययोः पृथगनुपादानात् औपम्यस्य च गम्यत्वाभावात् ।
सा हि द्वयोरपि प्रकृतयोरप्रकृतयोर्वा विशेष्ययाः पृथगुपादाने
सादृश्यप्रत्ययनियमे च लब्धपदा भवति । न हीह हरिहरयोर्भगवदिन्द्रयोर्वा
सादृश्यं प्रतिपिपादयिषितम् । नापि
चात्रैकश्रुत्याऽर्थद्वयोपादानमन्तरेणान्यत्किंचिच्चमत्कारमुन्मेषयति ।
येनालंकारान्तरमभ्युपगच्छेम । एकश्रुत्याऽर्थद्वयोपादानं तु श्लेष एव ।
एवंच सावकाशत्वाच्छ्लेषस्य नालंकारान्तरापवादकत्वं युक्तम् । अत एव
उपमादीनां प्रतिभानमात्रमिति यदुक्तं तदपि न संगतं गुणक्रियादेरिव
शब्दमात्रस्यापि समानधर्मत्वेनोपमायां तावद्बाधकाभावात् । अत एव &lsquo;सकलकलं
पुरमेतज्जातं संप्रति सुधांशुबिम्बमिव’ इत्यत्र शब्दमात्रसाम्येऽप्युपमेति
सांप्रदायिकाः । तदुक्तं रुद्रटेन&ndash;</p>
<p>स्फुटमर्थालंकारावेतावुपमासमुच्चयौ किंतु ।<br>
आश्रित्य शब्दमात्रं सामान्यमिहापि संभवतः ॥</p>
<p>इति । एवमेवालंकारान्तरस्यापि श्लेषविषये पारमार्थिक्येव सत्ता न
प्रातिभासिकी । प्रत्युत श्लेषस्यैव प्रतिभानमात्रमिति वक्तुं युक्तं
पूर्णोपमाया विषयस्य सर्वस्यापि
त्रिविधश्लेषेणाक्रान्तत्वान्निरवकाशतयाऽस्य सावकाशस्य स्वविषये
बाधौचित्यात् । ‘समरार्चितोऽप्यमरार्चितः&rsquo; इत्यादौ श्लेषस्य
तैमिरिकचन्द्रद्वयवत्प्रतिभानमात्रमेव । न त्वलंकारत्वं
तज्जीवातोर्द्वितीयार्थस्याप्रतिष्ठानात् । विरोधस्य
त्वाभासरूपस्याप्यलंकारत्वं न तु श्लेषस्येति स्फुटमेव । तस्मादेवमादौ
श्लेषप्रतिभयोत्पाद्यो विरोध एवालंकारः । न तु विरोधप्रतिभयोत्पद्यश्श्लेषः
। एवं&ndash;</p>
<p>सद्वंशमौक्तिकमणे विद्वन्मानससारस ।<br>
नाल्पः कविरिवास्वच्छश्लोको देव महान् भवान् ॥</p>
<p>इत्यत्र पूर्वार्धे श्लेषप्रतिभयोत्पाद्यं रूपकमेव, न तु
रूपकप्रतिभयोत्पाद्यश्श्लेषः । उत्तरार्धे व्यतिरेकोऽप्येवम् । किंच
प्रत्येकं तत्तद्रूपपुरस्कारेण कस्याप्यलंकारस्य नास्ति श्लेषविषये
नाप्राप्तत्वम् । अलंकारान्तरत्वपुरस्कारेणेति चेत् एवं तर्हि
बाध्यसामान्यचिन्तया स्वविषये प्राप्तस्य सर्वस्य बाधापत्तौ
श्लिष्टपरंपरितरूपकस्य श्लिष्टसमासोक्तेश्चोच्छेद एव स्यात् । तस्मात्
श्लेषस्य नापवादकत्वं संकीर्णत्वं तु स्यादिति ॥</p>
<p>अन्ये तु&ndash; अलंकारा हि प्राधान्येन चमत्काराधायकाः स्वांस्वामाख्यां
लभन्ते । त एव परोपकारकतया वर्तमानास्तां त्यजन्ति । यथा—‘ रराज भूमौ वदनं
मृगाक्ष्या नभोविभागे हरिणाङ्कबिम्बम्’ इत्यत्र
प्रकृताप्रकृतात्मनामेकधर्मसंबन्धो दीपकाख्यां लभते । त्यजति च ‘राजते वदनं
तन्व्या नभसीव निशाकरः' इत्यत्र । अत एवोच्यते ‘प्राधान्येन व्यपदेशा
भवन्ति’ इति । एवंचालंकारान्तरोपस्कारकतया स्थितश्लेषः कथंकारं स्वगृहस्थ
इव श्लेषालंकारव्यपदेशं वोढुमीष्टामिति बाध्यप्राय एवेत्यप्याहुः ॥</p>
<p>अयं चोपमेव म्वतन्त्रोऽपि तत्रतत्र सर्वालंकारानुग्राहकतया
स्थितस्सरस्वत्या नवंनवं सौभाग्यमावहन्नानाविधेषु लक्ष्येषु
सहृदयैर्विभावनीयः ॥</p>
<p>इदं चावधेयम्&ndash; यत्र प्रकृताप्रकृतयोर्विशेष्ययोरपि श्लिष्टपदोपात्तत्वं स
तु ध्वनेर्विषय इति प्राञ्चः । तथाहि&ndash; प्रकृताप्रकृतश्लेषोदाहरणे
‘असावुदयमारूढः' इत्यादौ न श्लेषोऽलंकारः, अर्थद्वयस्याभिधाव्यापारेण
तुल्यवृत्तिकत्व एव तस्योन्मेषात् । अत एव प्रकृतश्लेषे अप्रकृतश्लेषे च
प्रकरणादीनामभिधानियामकानामभावादर्थद्वयेऽपि शब्दस्य तुल्यवृत्तित्वात्
श्लेषालंकारः । इह तु प्रकृतार्थे प्रकरणादिना नियन्त्रितायास्तस्या
अप्राकरणिकेऽर्थे कुण्ठितप्रसरतया शब्दो व्यञ्जनया वृत्त्या तमर्थमवगमयतीति
शब्दशक्तिमूलानुरणनतुल्यव्यङ्ग्यध्वनिः ॥</p>
<p>भद्रात्मनो दुरधिरोहतनोर्विशाल-<br>
वंशोन्नतेः कृतशिलीमुखसंग्रहस्य ।<br>
यस्यानुप्लुतगतेः परवारणस्य<br>
दानाम्बुसेकसुभगस्सततं करोऽभूत् ॥</p>
<p>अत्र नृपे कस्मिंश्चिद्वर्ण्यमाने भद्रात्मन
इत्यादिविशेषणैर्मङ्गळात्मकस्य विशालकुलोद्भवस्यानेकशरसंग्रहशालिनः
प्रत्यर्थिनिवारकस्य राज्ञः पाणिरभूदिति प्रकृतवाक्यार्थे
प्रकरणसनाथेनाभिधाव्यापारेण शब्दतः प्रतीते
पश्चाद्भद्रादिपदसामर्थ्यमहिम्ना भद्रजातीयस्य
विशालपृष्ठास्थिसमुन्नतेर्भ्रमरपरीतस्योत्कृष्टगजस्य कर
इत्यप्रकृतगजाद्यर्थस्य प्रतीतिस्तावदनुभवसिद्धा । सा च नाभिधाव्यापारेण,
प्रकरणादिना तस्य नियन्त्रणात् । अतो व्यञ्जकव्यापारेण
तत्प्रतीतिरित्यप्राकरणिकार्थस्य व्यङ्ग्यतया
शब्दशक्तिमूलानुरणनोपमाव्यङ्ग्यध्वनिरिति मम्मटोपाध्यायादयः ॥</p>
<p>दीक्षितास्तु&ndash; प्रकरणादिना प्रकृतार्थाभिधानपर्यवसाने अप्रकृताभिधाने
वाक्यस्यासंबद्धार्थकत्वं मा प्रसांक्षीदिति तेन प्रकृतार्थस्योपमा
व्यज्यते इति शब्दशक्तिमूलानुरणनव्यङ्ग्या सेति तेषामाशय इत्यभिप्रयन्तः
“यदत्र प्रकृताप्रकृतश्लेषोदाहरणे शब्दशक्तिमूलध्वनिमिच्छन्ति प्राञ्चः
तत्प्रकृताप्रकृताभिधानमूलकस्योपमादेरलंकारस्य व्यङ्ग्यत्वाभिप्राया, न
त्वप्रकृतार्थस्यैव व्यङ्ग्यत्वाभिप्राया, अप्रकृतार्थस्यापि शब्दशक्त्या
प्रतिपाद्यस्याभिधेयत्वावश्यंभावेन व्यक्त्यनपेक्षणात् । यद्यपि
प्रकृतार्थे प्रकरणबलाज्झडिति बुद्धिस्थे सत्येव
पश्चान्नृपतितद्ग्राह्यधनादिवाचिनां
राजकरादिपदानामन्योन्यसन्निधानबलात्तत्तद्विषयशक्त्यन्तरोन्मेषपूर्वकमप्रकृतार्थस्स्फुरेत्
। नैतावता तस्य व्यङ्ग्यत्वम् । शक्त्या प्रतिपाद्यमाने सर्वधैव
व्यक्त्यनपेक्षणात् पर्यवसिते प्रकृतार्थाभिधाने पश्चात् स्फुरतीति चेत्
कामं गूढश्लेषो भवतु । अस्ति चान्यत्रापि गूढश्लेषः&rdquo; इत्युक्त्वा
‘अयमतिजरठाः’ इत्यादिकं गूढश्लेषतयोदाहार्षुः ॥</p>
<p>अयं हि तेषामाशयः&ndash; प्रकरणेन प्रकृतार्थतात्पर्यग्रहेण तद्गोचरशब्दबोधे
जनिते पश्चादप्रकृतार्थस्य बोधोदयात्कुतो न व्यङ्ग्यत्वमिति न शङ्कनीयम् ।
पश्चात्तत्तदर्थगोचरशक्त्यन्तरोन्मीलनेनाप्रकृतार्थस्य स्फुरणेऽपि न
व्यङ्ग्यत्वम् । पश्चात्प्रतीत्या हि गूढश्लेष इति भण्यत इति ॥</p>
<p>परे तु — ‘प्रकरणादेरप्रकृतगोचराभिधासामर्थ्यप्रतिबन्धकत्वे
द्वितीयस्मिन्नर्थे यत्र नाभिधा संक्रामति तत्रापि यदि
संक्रामकशब्दसमभिव्याहारस्स्यात् तदा प्रकरणादेस्तेन कुण्ठनशक्तौ
प्रतिहतायां पूर्वं बाधिताऽप्यभिधाशक्तिः प्रतिप्रसूयत इति तया
अप्रकृतार्थस्फूर्तिरिति नासौ ध्वनेर्विषयः । यथा&ndash;</p>
<h2 id="इह-पदमन-सहसत-कमयत-सवपरय-रमवसम--इत-नशमयननपशरतमचछ-पदमवत-हररममद--९४१-">इह पद्मिनी सुहसिता कामयते स्वप्रियं रमावासम् । इति निशमयन्नुपश्रुतिमिच्छुः पद्मावतीं हरिर्मुमुदे ॥ ९४१ ॥</h2>
<p>इदं हि प्रत्यूषे प्रफुल्लां कमलिनीं विलोक्य केनचित्कंचित्प्रति कथितं
पद्मिन्याख्यायामाकाशराजपुत्र्यामनुरक्तस्य तत्समागमः कथं स्यादिति
चिन्तयतो भगवतश्रीनिवासस्योपश्रुतिरूपं
सदानन्दावहमासीदित्येतदर्थप्रतिपादकं वचनम् । अत्र सुहसिता सम्यग्विकासिता
पद्मिनी कमलिनीलता स्वस्य आत्मनः प्रियं अभीष्टं रमायाः श्रियः वासं
स्थितिं कामयते अभिलष्यतीत्यर्थे प्रकरणादिना यद्यप्येते
नियमिताभिधाश्शब्दाः, तथाऽपि सा द्वितीयस्मिन्नर्थे विवरिष्यमाणे निरुद्धा
सती उपश्रुतिमित्यनेन शब्देन प्रत्युज्जीविता । इह सुहसिता समन्दस्मिता
पद्मिनी आकाशराजतनया पद्मावत्यपरनामा पद्मिनी रमावासं भगवन्तं श्रीनिवासं
स्वप्रियं स्ववल्लभं कामयते स्ववल्लभो भूयादित्यभिलष्यतीति द्वितीयोऽर्थः
प्रकरणादिना निरुद्धाभिधाशक्तिकशब्दप्रतिपाद्यमानो ध्वनिपथगमनाय प्रस्थित
उपश्रुतिशब्देन सूचिततया ततो गळहस्तितोऽभिधाव्यापारमासाद्य
वाच्यतामापन्नश्श्लेषालंकारविषयः । अन्यत्र तु
ताद्दशाभिधाप्रत्युज्जीवनाभावे अर्थान्तरध्वनिपद्धतिमध्यास्ते’ इति वदन्ति
॥</p>
<p>अयमलंकारान्तरासंकीर्णतया श्लेषस्य विविक्तो विषयोऽपि भवति । न
चात्राप्रस्तुतप्रशंसाशङ्का, कस्यचिद्वचने कमलिनीवृत्तान्तस्य
प्रकृतत्वेनाप्रस्तुतेन प्रस्तुतस्य गम्यत्वाभावात् । न च तर्हि
प्रस्तुतेनाप्रस्तुतस्य गम्यत्वात्समासोक्तिरस्त्विति वाच्यं, पद्मिनीति
विशेष्यस्यापि श्लिष्टत्वेन तदनवतारात् । नापि
प्रकृताप्रकृतयोरेकधर्मसंबन्धाद्दीपकमस्त्विति वाच्यम्, उदासीनस्य
कस्यचिद्वक्तुः प्रकृताप्रकृतयोर्धर्मैक्यस्य विवक्षावैधुर्यात् ।
प्रकृताप्रकृतयोर्विशेष्ययोः पृथगनुपादानाच्च । तत्तु तयोः पृथगुपादान
एवोन्मिषति । नापि गूढोक्तिः, अन्योद्देशेनान्यं प्रति
कथनस्यात्राविवक्षणात् । तस्मादयं श्लेषस्यैव विविक्तो विषय इति दिक् ।
विस्तरस्तु प्राचां निबन्धेषु द्रष्टव्यः ॥</p>
<p>इत्यलंकारमणिहारे श्लेषालंकारसरोऽष्टाविंशः.</p>
<hr>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/shAstram/alankAraH/alankAra-maNihAraH/2/03_shleShAlankAraH_28/">03 श्लेषालङ्कारः (२८) </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 03 श्लेषालङ्कारः (२८)</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 13 22:09:22 UTC. (<a href="http://google.com/search?q=22%3a09%3a22%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
