<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 16 उत्प्रेक्षासरः (१४)</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/shAstram/alankAraH/alankAra-maNihAraH/1/16_utprexAsaraH_14/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/shAstram/alankAraH/alankAra-maNihAraH/1/16_utprexAsaraH_14/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="16 उत्प्रेक्षासरः (१४)" />
<meta property="og:description" content="अथोत्प्रेक्षासरः.   यदन्यधर्मसंबन्धादन्यस्यान्यत्वतर्कणम् ।
सोत्प्रेक्षोक्ता त्रिधैषा स्याद्वस्तुहेतुफलात्मना ॥
उक्तानुक्तास्पदत्वेन वस्तू्त्प्रेक्षा द्विधा मता ।
हेतूत्प्रेक्षाफलोत्प्रेक्षे सिद्धासिद्धास्पदत्वतः ॥
अन्यस्य विषयिणो यो धर्मः तत्सम्बन्धरूपान्निमित्तात् अन्यस्य अन्यविषयकं अन्यत्वतर्कणं अन्यत्वेन संभावनं विषायिणस्तादात्म्येन संभावनमित्यर्थः । अन्यस्येति षष्ठ्यर्थो विषयताधर्मितारूपा, विषयिण इति षष्ठ्यर्थस्तु विशेषणतारूपा विषयता । अन्यत्वेनोत्कीर्तनं च संभावनाया आहार्यतासूचनाय । तथाच विषयिनिष्ठधर्मसंबन्धप्रयुक्तं विषयधर्मिकं तादात्म्यसंसर्गेण विषयिविधेयकमाहार्यसंभावनमुत्प्रेक्षेति पर्यवसितम् । तन्निष्ठधर्मसंबन्धप्रयुक्तमाहार्यतत्संभावनमिति तु निष्कर्षः । इतरांशस्तु अव्यावर्तकत्वेन स्वरूपकथनमात्रपरः । &lsquo;मुखं चन्द्रं मन्ये&rsquo; इत्युत्प्रेक्षायां चन्द्रनिष्ठाह्लादकत्वादिधर्मसंबन्धप्रयुक्तं मुखे चन्द्रसंभावनमाहार्यमस्तीति लक्षणानुगतिः । बाधाद्यभावदशायां तु जायमाना मुखादौ चन्द्रादिसंभावना नोत्प्रेक्षेति तद्वारणायाहार्येति ॥" />
<meta property="og:type" content="article" />
<meta property="og:url" content="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/" /><meta property="article:section" content="shAstram" />



<meta itemprop="name" content="16 उत्प्रेक्षासरः (१४)">
<meta itemprop="description" content="अथोत्प्रेक्षासरः.   यदन्यधर्मसंबन्धादन्यस्यान्यत्वतर्कणम् ।
सोत्प्रेक्षोक्ता त्रिधैषा स्याद्वस्तुहेतुफलात्मना ॥
उक्तानुक्तास्पदत्वेन वस्तू्त्प्रेक्षा द्विधा मता ।
हेतूत्प्रेक्षाफलोत्प्रेक्षे सिद्धासिद्धास्पदत्वतः ॥
अन्यस्य विषयिणो यो धर्मः तत्सम्बन्धरूपान्निमित्तात् अन्यस्य अन्यविषयकं अन्यत्वतर्कणं अन्यत्वेन संभावनं विषायिणस्तादात्म्येन संभावनमित्यर्थः । अन्यस्येति षष्ठ्यर्थो विषयताधर्मितारूपा, विषयिण इति षष्ठ्यर्थस्तु विशेषणतारूपा विषयता । अन्यत्वेनोत्कीर्तनं च संभावनाया आहार्यतासूचनाय । तथाच विषयिनिष्ठधर्मसंबन्धप्रयुक्तं विषयधर्मिकं तादात्म्यसंसर्गेण विषयिविधेयकमाहार्यसंभावनमुत्प्रेक्षेति पर्यवसितम् । तन्निष्ठधर्मसंबन्धप्रयुक्तमाहार्यतत्संभावनमिति तु निष्कर्षः । इतरांशस्तु अव्यावर्तकत्वेन स्वरूपकथनमात्रपरः । &lsquo;मुखं चन्द्रं मन्ये&rsquo; इत्युत्प्रेक्षायां चन्द्रनिष्ठाह्लादकत्वादिधर्मसंबन्धप्रयुक्तं मुखे चन्द्रसंभावनमाहार्यमस्तीति लक्षणानुगतिः । बाधाद्यभावदशायां तु जायमाना मुखादौ चन्द्रादिसंभावना नोत्प्रेक्षेति तद्वारणायाहार्येति ॥">

<meta itemprop="wordCount" content="7171">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="16 उत्प्रेक्षासरः (१४)"/>
<meta name="twitter:description" content="अथोत्प्रेक्षासरः.   यदन्यधर्मसंबन्धादन्यस्यान्यत्वतर्कणम् ।
सोत्प्रेक्षोक्ता त्रिधैषा स्याद्वस्तुहेतुफलात्मना ॥
उक्तानुक्तास्पदत्वेन वस्तू्त्प्रेक्षा द्विधा मता ।
हेतूत्प्रेक्षाफलोत्प्रेक्षे सिद्धासिद्धास्पदत्वतः ॥
अन्यस्य विषयिणो यो धर्मः तत्सम्बन्धरूपान्निमित्तात् अन्यस्य अन्यविषयकं अन्यत्वतर्कणं अन्यत्वेन संभावनं विषायिणस्तादात्म्येन संभावनमित्यर्थः । अन्यस्येति षष्ठ्यर्थो विषयताधर्मितारूपा, विषयिण इति षष्ठ्यर्थस्तु विशेषणतारूपा विषयता । अन्यत्वेनोत्कीर्तनं च संभावनाया आहार्यतासूचनाय । तथाच विषयिनिष्ठधर्मसंबन्धप्रयुक्तं विषयधर्मिकं तादात्म्यसंसर्गेण विषयिविधेयकमाहार्यसंभावनमुत्प्रेक्षेति पर्यवसितम् । तन्निष्ठधर्मसंबन्धप्रयुक्तमाहार्यतत्संभावनमिति तु निष्कर्षः । इतरांशस्तु अव्यावर्तकत्वेन स्वरूपकथनमात्रपरः । &lsquo;मुखं चन्द्रं मन्ये&rsquo; इत्युत्प्रेक्षायां चन्द्रनिष्ठाह्लादकत्वादिधर्मसंबन्धप्रयुक्तं मुखे चन्द्रसंभावनमाहार्यमस्तीति लक्षणानुगतिः । बाधाद्यभावदशायां तु जायमाना मुखादौ चन्द्रादिसंभावना नोत्प्रेक्षेति तद्वारणायाहार्येति ॥"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/shAstram\/alankAraH\/alankAra-maNihAraH\/1\/16_utprexAsaraH_14\/".replace(basePath, "/");
    pageVars.pageParams = {};
    pageVars.pageSource = "shAstram\/alankAraH\/alankAra-maNihAraH\/1\/16_utprexAsaraH_14.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/" />
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 16 उत्प्रेक्षासरः (१४)</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="16 उत्प्रेक्षासरः (१४)">16 उत्प्रेक्षासरः (१४)</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/shAstram/alankAraH/alankAra-maNihAraH/1/16_utprexAsaraH_14.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="heading"></h2>
<h2 id="अथतपरकषसर">अथोत्प्रेक्षासरः.</h2>
<hr>
<h2 id="heading-1"></h2>
<p>यदन्यधर्मसंबन्धादन्यस्यान्यत्वतर्कणम् ।<br>
सोत्प्रेक्षोक्ता त्रिधैषा स्याद्वस्तुहेतुफलात्मना ॥<br>
उक्तानुक्तास्पदत्वेन वस्तू्त्प्रेक्षा द्विधा मता ।<br>
हेतूत्प्रेक्षाफलोत्प्रेक्षे सिद्धासिद्धास्पदत्वतः ॥</p>
<p>अन्यस्य विषयिणो यो धर्मः तत्सम्बन्धरूपान्निमित्तात् अन्यस्य अन्यविषयकं
अन्यत्वतर्कणं अन्यत्वेन संभावनं विषायिणस्तादात्म्येन संभावनमित्यर्थः ।
अन्यस्येति षष्ठ्यर्थो विषयताधर्मितारूपा, विषयिण इति षष्ठ्यर्थस्तु
विशेषणतारूपा विषयता । अन्यत्वेनोत्कीर्तनं च संभावनाया आहार्यतासूचनाय ।
तथाच विषयिनिष्ठधर्मसंबन्धप्रयुक्तं विषयधर्मिकं तादात्म्यसंसर्गेण
विषयिविधेयकमाहार्यसंभावनमुत्प्रेक्षेति पर्यवसितम् ।
तन्निष्ठधर्मसंबन्धप्रयुक्तमाहार्यतत्संभावनमिति तु निष्कर्षः । इतरांशस्तु
अव्यावर्तकत्वेन स्वरूपकथनमात्रपरः । &lsquo;मुखं चन्द्रं मन्ये&rsquo;
इत्युत्प्रेक्षायां चन्द्रनिष्ठाह्लादकत्वादिधर्मसंबन्धप्रयुक्तं मुखे
चन्द्रसंभावनमाहार्यमस्तीति लक्षणानुगतिः । बाधाद्यभावदशायां तु जायमाना
मुखादौ चन्द्रादिसंभावना नोत्प्रेक्षेति तद्वारणायाहार्येति ॥</p>
<p>एतेन&ndash;</p>
<h2 id="दनदभकहलहलहलबनधरमखल-दगनतरलमभत--यततनमनय-फणगरयततस-भजत-सपद-जययतरम--३७२">दुन्दुभिकाहलहलहलबन्धुरमखिलं दिगन्तरालमभूत् । यत्तन्मन्ये फणिगिर्युत्तंसो भजति सपदि जययात्राम् ॥ ३७२॥</h2>
<p>इत्यत्र
दुन्दुभिप्रभृतिकोलाहलदिगन्तरालव्याप्तिरूपजययात्राप्रवृत्तधर्मसंबन्धप्रयुक्तायां
भगवति तत्संभावनायामपि नातिव्याप्तिः । तस्या अनाहार्यत्वात् । ‘संभावनं
यदीत्थं स्यादित्यूहोऽन्यस्य सिद्धये’ इति संभावनालंकारवषये&ndash;</p>
<h2 id="यद-जलधरवजलससयदयद-वसवरणससवरणभभतसयत--जहयदरकषदकषमहयदरशखमणसतद-मनय--३७३-">यदि जलधिर्विजलस्स्याद्यदि विसुवर्णस्सुवर्णभूभृत्स्यात् । जह्याद्रक्षादीक्षामह्यद्रिशिखामणिस्तदा मन्ये ॥ ३७३ ॥</h2>
<p>इत्यादावतिव्याप्तिवारणाय प्रयुक्तान्तम् । अत्र यदि
जलधिर्विजलस्स्यादित्यादिसंभावनस्य
विषयिनिष्ठधर्मसम्बन्धप्रयुक्तत्वाभावात् ॥</p>
<h2 id="ककदरगरमन-लकततररमणयक-मनय--पदमप-परम-वजहदवहरत-यदह-शरय-सह-मकनद--३७४-">काकोदरगिरिमेनं लोकोत्तररामणीयकं मन्ये । पदमपि परमं विजहद्विहरति यदिह श्रिया सह मुकुन्दः ॥ ३७४ ॥</h2>
<p>इत्यादावतिप्रसङ्गवारणाय तन्निष्ठेति संभाव्यमानवृत्तित्वं धर्मविशेषणम् ।
तत्र परमपदत्यागपूर्वकश्रीसहितविहरणरूपो धर्मो मुकुन्दवृत्तिः । न तु
संभाव्यमानवृत्तिरिति नातिप्रसङ्गः । ननु संबन्धान्तरेणोत्प्रेक्षाया
असंग्रह इति चेन्न । सर्वत्राभेदैनैवोत्प्रेक्षणमिति
प्राचीनमतानुरोधेनैवमभिधानात् । एतत्सूचनायैव लक्षणे तादात्म्योपादानमिति
ध्येयम् ॥</p>
<p>सा चोत्प्रेक्षा वस्तुहेतुफलात्मतागोचरतया त्रिविधा, वस्तुहेतुफलात्मता च
वस्तुहेतुफलतादात्म्यम् । अत्र वस्तुनः कस्यचिद्वस्त्वन्तरतादात्म्यसंभावना
प्रथमा वस्तूत्प्रेक्षेत्युच्यते । इयमेव स्वरूपोत्प्रेक्षा ।
अहेतोर्हेतुभावेन अफलस्य फलत्वेनोत्प्रेक्षा हेतूत्प्रेक्षा
फलोत्प्रेक्षेत्युच्यते । तत्राद्या स्वरूपोत्प्रेक्षा
उक्तानुक्तास्पदत्वेन द्विविधा । आस्पदं विषयः । उक्तविषया अनुक्तविषया
चेति द्विविधेत्यर्थः । हेतूत्प्रेक्षाफलोत्प्रेक्षे सिद्धविषया
असिद्धविषया चेति प्रत्येकं द्विविधे ॥</p>
<p>क्रमेणोदाहरणानि&ndash;</p>
<h2 id="हरशखरतदहपतधरणधरदधकत-पर-लपस--हरशरस-भसमनससरगरशशरव-महकरटऽवयत--३७५-">हरिशेखरितादहिपतिधरणिधरादधिकतां परां लिप्सुः । हरिशिरसि भासमानस्सुरगिरिशिशुरिव महाकिरीटोऽव्यात् ॥ ३७५ ॥</h2>
<p>अत्र कनकमणिमयत्वादिना धर्मसंबन्धेन निमित्तेन महाकिरीटस्य
सुमेरुशिशुतादात्म्यसंभावना स्वरूपोत्प्रेक्षा महाकिरीटस्य
विषयस्योपादानादुक्तविषया ॥</p>
<p>यथा वा&ndash;</p>
<h2 id="वसमरनजरचभरपरवलयततनरहगरनदरपतदयत--परकटयतव-हरणयपरकरतव-सवमगमपरकतम--३७६-">विसृमरनिजरुचिभरपरिवलयिततनुरहिगिरीन्द्रपतिदयिता । प्रकटयतीव हिरण्यप्राकारात्वं स्वमागमप्रोक्तम् ॥ ३७६ ॥</h2>
<p>अत्र पिशङ्गत्वादिना गम्यमानेन निमित्तेन लक्ष्मीतनुरुचिवलयस्य
हिरण्यप्राकारतादात्म्यसंभावना । वस्तुतस्तु प्रकटनक्रियोत्प्रेक्षाया
एवात्र प्राधान्येन निर्दिष्टत्वाद्वक्ष्यमाणरीत्या
क्रियास्वरूपोत्प्रेक्षाया एवेदमुदाहरणं भविष्यतीति ध्येयम् । अन्यत्तु
अग्रे निरूपयिष्यते । अत्र ‘हिरण्यप्राकारामार्द्राम्’ इति
श्रुत्यर्थोऽनुसंहितः ॥ अनुक्तविषया वस्तूत्प्रेक्षा यथा&ndash;</p>
<h2 id="अभषञचतव-ममयमहरजधरधरधपतरमत--दयनयसय-ममल-नयन-दवयञजनरनकतव--३७७-">अभिषिञ्चतीव मामयमहिराजधराधराधिपतिरमृतैः । दयनीयस्य ममालं नयने दिव्याञ्जनैरनक्तीव ॥ ३७७ ॥</h2>
<p>अत्राप्यायकत्वादिना निमित्तेन गम्यमानेन भगवत्कर्तृकानन्दनस्य
तत्कर्तृकामृताभिषेकतादात्म्योत्प्रेक्षा
दिव्याञ्जनाञ्जनतादात्म्योप्रेक्षा चानुक्तविषया स्वरूपोत्प्रेक्षा,
आख्यातोपस्थिते कर्तरि भगवतस्तादात्म्येनान्वये कर्तुर्धात्वर्थे अभिषेचने
अञ्जने चान्वयात् तस्य इवशब्दार्थे संभावने तस्य च विषयतया आनन्दने
अन्वयाद्भगवत्कर्तृकाभिषेचनाञ्जनसंभावनाविषय आनन्दनमिति
वाक्यार्थबोधपर्यवसानात् उभयत्रापि विषयभूतस्यानन्दनस्य
विषयिवाचकाभ्यामभिषिञ्चत्यनक्तिभ्यामन्येनानुपादानाच्च ॥</p>
<p>नन्वत्र अभिषिञ्चत्यनक्तीति धात्वर्थयोरभिषेचनाञ्जनयोराख्यातोपात्ते
कर्तरि विशेषणत्वेनान्वयमभ्युपेत्य कर्तुरिवशब्दार्थे संभावनेऽन्वयेन
अभिषेचनाञ्जनकर्तृतादात्म्यमेवोत्प्रेक्ष्यताम् । ततश्च भगवतो
विषयस्योपादानेन उक्तविषयतालाभात् भगवतः प्रथमान्तपदोपस्थापितस्य
मुख्यविशेष्यतया प्रथमान्तविशेष्यकबोधोऽपि तान्त्रिकसंप्रतिपन्न उपपादितो
भवतीत्युत्प्रेक्षाद्वयमुक्तविषयमेवास्तु ।
सकृदुच्चरिताभ्यामभिषिञ्चत्यनक्तिभ्यां शक्त्या अभिषेकाञ्जनयोः
साध्यवसानलक्षणया साधारणधर्मपुरस्कारेणानन्दनस्य चोपस्थापनाया
युगपद्वृत्तिद्वयविरोधेनासंभवादिति चेन्मैवं, &lsquo;लः र्कमणि च&rsquo; इति
सूत्रानुसारेणाख्यातस्य कर्त्रादिशक्ततया प्रकृते
अभिषिञ्चत्यनक्तीत्याभ्यामाख्याताभ्यां कर्तुरुपस्थितावपि
&lsquo;भावप्रधानमाख्यातम्’ इति यास्कस्मरणात् भावो धात्वर्थः प्रधानं विशेष्यं
यस्य तदाख्यातमित्यर्थकाद्धात्वर्थभूताभिषेचनाञ्जनक्रिययोरेव विशेष्यतया
तदुपसर्जनत्वेनान्वितस्य कर्तुरुत्प्रेक्षाविषयतया
इवादिशब्दार्थभूतसंभावनायामन्वयासंभवात् । एवमाख्यातस्य
क्रियोपर्सजनत्वादेव&ndash;</p>
<p>लिम्पतीव तमोऽङ्गानि वर्षतीवाञ्जनं नभः ।<br>
इतीदमपि भूयिष्ठमुत्प्रेक्षालक्षणान्वितम् ॥<br>
केषांचिदुपमाभ्रान्तिरिवश्रुत्येह जायते ।<br>
नोपमानं तिङन्तेनेत्यतिक्रम्याप्तभाषितम् ॥</p>
<p>इत्यादिना उत्प्रेक्षास्थले ‘लिम्पतीव’ इत्यत्रोपमाभ्रान्तिं
केषांचित्संभवन्तीं प्रतिक्षिपता दण्डिना&ndash;</p>
<p>कर्ता यद्युपमानं स्यान्न्यग्भूतोऽसौ क्रियापदे ।<br>
स्वक्रियासाधनव्यग्रो नालमन्यद्व्यपेक्षितुम् ॥</p>
<p>इति कर्तुरुपमायामुपमानतयाऽन्वयोऽपि निराकृतः । तथाहि कारिकार्थः
&lsquo;लिम्पतीव&rsquo; इत्यत्र लेपनकर्तुरिवशब्दार्थे सादृश्ये
उपमानत्वेनान्वयसंभवादुपमैवात्र किं न स्यादित्याशङ्काया उत्तरत्वेनायं
श्लोकोऽवतारितः । कर्ता यद्युपमानं स्यात्तदेयं शङ्का युज्येत, न चेदं
संभवति, तत्र हेतुः न्यग्भूत इत्यादिः । असौ कर्ता क्रियापदे तिङन्ते
न्यग्भूतः क्रियोपसर्जनीभूत इत्यर्थः ।</p>
<p>फलव्यापारयोर्धातुराश्रये तु तिङस्स्मृताः ।<br>
फले प्रधानं व्यापारस्तिङर्थस्तु विशेषणम् ॥</p>
<p>इत्युक्तेः । न्यग्भूततामेवोत्तरार्धेनोपपादयति&ndash; स्वेति । स्वक्रियायाः
लेपनादिरूपायाः साधने व्यग्रः व्यापृतः असौ कर्ता अन्यत्
स्वसाध्यक्रियापेक्षया इतरत् व्यपेक्षितुं आकाङ्क्षितुं साधयितुमिति यावत्
नालं न समर्थः । यथा कस्यचिदधीनो नान्यस्य शक्नुयात्साधयितुं कार्यं तथा
एकस्याः क्रियाया विशेषणत्वेनाधीनः कर्ताऽन्यस्योपमानरूपस्य विशेषणतां
नाप्तुमीष्टे, इतरविशेषणत्वेनोपस्थितस्यान्यत्र विशेषणत्वेनान्वयायोगात् ।
अतो नात्र कर्तुरुपमानत्वं संगच्छत इति । तथाच इवशब्दार्थस्संभावनं
सादृश्यं वाऽस्तु, उभयथाऽपि न तत्र कर्तुरन्वय इति नोपमा युक्तेति ।
तस्मात्तमसि लेपनकर्तृत्वमुत्प्रेक्ष्यमिति मतमनुपादेयमेव । तस्यापि
कर्तुर्विशेषणत्वात् । विवक्षितविवेकेन लेपनस्यैवोत्प्रेक्षणीयत्वाच्च ।
एवंचोदाहृतपद्ये प्रधानभूताभिषेचनाञ्जनक्रियागोचरा संभावनैव
निगीर्णानन्दनविषयेति सिद्धम्। न च युगपद्वृत्तिद्वयविरोधदोषता,
तदनभ्युपगमात् । ये तु'लिम्पतीव तमोऽङ्गानि वर्षतीवाञ्जनं नभः’ इत्यत्र
तमोनभसोर्विषययोस्तत्कर्तृकलेपनवर्षणस्वरूपधर्मोत्प्रेक्षेत्याहुः, तन्मते
स्वरूपोत्प्रेक्षायां धर्म्युत्प्रेक्षा धर्मोत्प्रेक्षा चेत्येवं
द्वैविध्यम् । तत्र तमोनभसोः कर्तृत्वेन विषयत्वेन च द्विवारमन्वयक्लेशः ।
तथा धर्म्युत्प्रेक्षा, साधर्म्यप्रयुक्ता धर्मोत्प्रेक्षा तु
तत्सहचरितधर्मसंबन्धप्रयुक्तेति लक्षणाननुगमः । न च
तन्निष्ठतत्समानाधिकरणान्यतरत्वेन धर्मनिवेशान्नाननुगम इति वाच्यम् ।
सर्वत्र सादृश्यनिमित्ताया
एवोत्प्रेक्षायास्संभवेनान्यतरत्वादिनिवेशप्रयुक्तगौरवस्यानुपादेयत्वादिति
वदन्ति ॥</p>
<p>यथा वा&ndash;</p>
<h2 id="शरतयञचलससकत-मकतशशरतयनतचपलमकषयगम--अवलकय-भवनमतसतव-दव-भश-हसनतव--३७८-">श्रुत्यञ्चलसंसक्ता मुक्ताश्श्रुत्यन्तचपलमक्षियुगम् । अवलोक्य भुवनमातस्तव देवि भृशं हसन्तीव ॥ ३७८ ॥</h2>
<p>अत्रापि कर्णाभरणमौक्तिकसंबन्धिप्रकाशस्य
तत्कर्तृकहासतादात्म्योत्प्रेक्षा अनुक्तविषया । प्रकाशस्य विषयस्य
निगीर्णत्वादिति बोध्यम् ।</p>
<p>सिद्धविषया हेतूत्प्रेक्षा यथा&ndash;</p>
<h2 id="खञजनरचखञजनबलभञजनमणमञजरचनचयनचल--अञजनशखरण-सततसञजनत-ननमसत-एष-हर--३७९-">खञ्जनरुचिखञ्जनबलभञ्जनमणिमञ्जुरुचिनिचयनिचुले । अञ्जनशिखरिणि सततासञ्जनतो नूनमसित एष हरिः ॥ ३७९ ॥</h2>
<p>खञ्जयति गतिविकलं करोतीति खञ्जनः । खञ्जनरुचेः खञ्जरीटाख्यखगत्विषः खञ्जनः
ततोप्यतिशयितनीलिमेत्यर्थः । ‘खञ्जरीटस्तु खञ्जनः, खोडे खञ्जः&rsquo; इति चामरः ।
बलभञ्जनमणयः इन्द्रनीलरत्नानि तेषां मञ्जुरुचिनिचयः निचुळः निचोळः यस्य
तस्मिन् ‘निचुळस्तु निचोलके' इति विश्वः । निचोलः प्रच्छदपटः
‘विनयनिचुलितैः' इति मुरारिप्रयोगश्च । अत्र भगवतो नैसर्गिके श्यामलिम्नि
वस्तुतोऽञ्जनगिरिसततासञ्जनं न हेतुरित्यहेतोस्तस्य हेतुत्वसंभावना
हेतूत्प्रेक्षा अञ्जनगिरिसततासञ्जनस्य सिद्धत्वात्सिद्धविषया
अञ्जनशब्दश्लेषभित्तिकाभेदाध्यवसायमूला । प्रसिद्धं ह्यञ्जनस्य नैल्यम् ॥</p>
<p>असिद्धविषया हेतूत्प्रेक्षा यथा&ndash;</p>
<h2 id="शरवतस-इत-हर-तव-वतसलयदव-रमशरय-हदय--कचन-लञछनमञचस-कञचकवरभभदञचलभरण--३८०-">श्रीवत्स इति हरे त्वं वात्सल्यादिव रमाश्रये हृदये । किंचन लाञ्छनमञ्चसि कञ्चुकिवरभूभृदञ्चलाभरण ॥ ३८० ॥</h2>
<p>श्रीवत्सः लक्ष्मीपुत्रः ‘वत्सः पुत्रादिवर्षयोः' इति मेदिनी ।
‘वत्सस्सुतादौ तर्णके त्रिषु' इति रत्नमाला च । पक्षे श्रीवत्स इति
लाञ्छननाम । अञ्चसि पूजयसि आद्रियसे । पूजनं चात्र&ndash;&lsquo;स च पूज्यो यथा ह्यहम्
। पूज्या लालयितव्याश्च’ इत्यादाविवादरणपरम् । पक्षे प्राप्नोषीत्यर्थः ।
अत्र श्रीवत्सनामलाञ्छनस्य रमाश्रयभूतहृदयस्थलाधिकरणकाञ्चने
लक्ष्मीवत्सताप्रयुक्तं वात्सल्यं न हेतुरित्यहेतोस्तस्यासिद्धस्य
हेतुतासंभावना असिद्धविषया हेतूत्प्रेक्षा श्लेषोज्जीविता ॥</p>
<p>यथा वा&ndash;</p>
<h2 id="भजत-भजगशनगपतयवतमणरचकचकचजतव--वदयनमख-वकर-तनततव-च-दयमधयनलतवम--३८१-">भजति भुजगेशनगपतियुवतिमणीरुचिकचाकचिजितेव । विद्युन्मुखे विकारं तान्तत्वं च द्युमध्यनीलात्वम् ॥ ३८१ ॥</h2>
<p>भुजगेशनगपतियुवतिमणी लक्ष्मीः तस्याः रुच्या प्रभया कचाकचिजितेव केशेषु
केशेषु गृहीत्वा प्रवृत्तेन युद्धेन परास्तेव विद्युत् मुखे वदने विकारं
पराभूतत्वचिह्नं वैवर्ण्यं तान्तत्वं ग्लानिं द्युमध्ये यत्रक्वापि
गहराभ्यन्तरान्तरिक्षमध्ये लीनत्वं अदृश्यतयाऽवस्थानं च भजति ।
द्युमध्येत्यत्र वकारान्तस्य द्युशब्दस्य ‘दिव उत्&rsquo; इत्युत्वम् । यद्वा
द्यु इत्यव्ययं गगनवाचि । ‘यु क्लीबमह्नि गगने च' इति मेदिन्यनुशासनात् ॥</p>
<p>वास्तवार्थस्तु&ndash;मुखे आदौ विकारं वि इत्याकारकमक्षरं तान्तत्वं
तकारान्तत्वं द्युः द्यु इति वर्णसमुदयः मध्ये वि त्
इत्यनयोर्वर्णयोरन्तराळे लीनः स्थितः यस्यास्सा तस्याः भावः
द्युमध्यलीनात्वम् । विद्युत्पदे मुखविकारवत्त्वतान्तत्वद्युमध्यलीनात्वानि
द्रष्टव्यानि । द्युमध्यलीनाशब्दस्य समस्तत्वेनागुणवचनत्वात्
‘त्वतलोर्गुणवच स्य’ इति न पुंवद्भावः । अत्र
संज्ञाजातिकृदन्ततद्धितान्तसमस्तसर्वनामसंख्याशब्दातिरिक्तश्शब्दो
गुणवचनशब्देनोच्यते । आकडारसूत्रभाष्यतस्तथैव लाभात् । अत एव &lsquo;एकतद्धिते च&rsquo;
इति सूत्रे भाष्ये ‘एकत्वमिति पुंवत्त्वात्सिद्धम्' इत्याशङ्क्य &lsquo;न सिध्यति
उक्तमेतत् । त्वतलोर्गुणवचनस्य&rsquo; इत्युक्तम् । एकशब्दे सर्वनामसंज्ञया
गुणवचनसंज्ञाया बाध इति तदाशयः । इदं च ‘त्वतलोः' इति सूत्रशेखरे स्पष्टम्
। अत्र विद्युतो मुखविकारवत्त्वादिके नैसर्गिके लक्ष्मीरुचिपरास्तत्वं न
हेतुरिति तद्धेतुत्वसंभावना हेतूत्प्रेक्षा । वस्तुतस्तत्परास्तताया
अभावादसिद्धविषया श्लेषोत्तम्भिता । पूर्वोदाहरणे वात्सल्यादिति हेतुत्वं
तावत्पञ्चम्यैव निर्दिष्टम्, अत्र तु जितेति धर्मिविशेषणतया जयस्य
हेतुत्वमार्थम् । यथा &lsquo;पूजितस्तुष्यति&rsquo; इत्यादौ पूजनादेः ।</p>
<p>ननु कथं विद्युच्छब्दगतं विप्रभृतिवर्णवत्त्वं तद्वाच्ये वस्तुनि संभवेत्,
येन उपपादितश्लेषमूलकाभेदकल्पनेन उक्तोऽर्थो निरुह्येतेति चेत् ।
शब्दार्थतादात्म्यस्य साम्राज्यादित्यवेहि । तथा
ह्याहुश्शाब्दिकाश्शब्दशक्तिनिरूपणावसरे–-&ldquo;संकेतस्तु
पदपदार्थयोरितरेतराध्यासरूपः स्मृत्यात्मको योऽयं शब्दस्सोऽर्थो योऽर्थस्स
शब्दः&rdquo; इति पातञ्जलभाष्यमुदाहरन्तः पदपदार्थयोस्संबन्धान्तरमेव
शक्तिर्वाच्यवाचकभावापरपर्याया । तद्ग्राहकं चेतरेतराध्यासमूलं तादात्म्यं
तदेव सम्बन्धः । उभयनिरूपिततादात्म्यवानुभय इत्यर्थपदयोर्व्यवहारात् । तस्य
च तादात्म्यस्य निरूपकत्वेन विवक्षितोऽर्थश्शक्यः, आश्रयत्वेन
विवक्षितशब्दश्शक्तः। शब्दार्थयोस्तादात्म्यादेव श्लोकमशृणोत् अर्थं वदतीति
व्यवहारः &lsquo;आमित्येकाक्षरं ब्रह्म, रामेति द्व्यक्षरं नाम मानभङ्गः पिनकिनः,
वृद्धिरादैच्’ इति शक्तिग्राहकश्रुतिस्मृतिविषये समानाधिकरण्येन प्रयोगश्च
। तादात्म्यं च तद्भिन्नत्वे सति तदभेदेन प्रतीयमानत्वमिति भेदाभेदसमनियतम्
। अभेदस्याध्यस्तत्वाच्च न तयोर्विरोधः&rsquo; इति । विस्तरस्तु मञ्जूषादौ ।
तस्माच्छब्दार्थतादात्म्यावलम्बनेन विद्युच्छब्दगतमपि विप्रभृतिवर्णवत्त्वं
तदर्थेऽपि निरर्गळमेवेत्युपपादितोऽर्थो निरुह्यत इति न संकटं किंचित् ।
एवमेवान्यत्रापि बोद्धव्यं बुद्धिमद्भिः ॥</p>
<p>यथा वा&ndash;</p>
<h2 id="अरथजनपडननमससहमहरननमहमहधरमग--कव-वसनतमरथनवह-वदनयमबजकष-जवयनतयत--३८२-">अर्थिजनपीडनानामसासहिमहिर्नूनमहिमहीध्रमगाः । क्व वसन्तमर्थिनिवहा वदान्यमब्जाक्ष जीवयन्त्येते ॥ ३८२ ॥</h2>
<p>अर्थिजनपीडनानां असासहिर्नूनं असहिष्णुरिव ‘सासहि वावहि' इत्यादिना
यङन्तात्सहतेः किप्रत्ययान्ततया निपातनात्साधुः । पीडनानामिति कर्मणि षष्ठी
। अहिमहीध्रं शेषाद्रिं आशीविषमयं गिरिमित्यपि गम्यते ।
अतिभयंकरत्वेनान्यदुर्गमत्वमनेन द्योत्यते । अगाः प्राप्तवानभूः । हे
अब्जाक्ष! एते परसंकटं मनागप्यनालोचयन्तस्स्वार्थैककृपणा इति भावः ।
अर्थिनिवहाः वदान्यं प्रियवचनपुरस्सरदानशीलं क्व वसन्तं जीवयन्तीति
लोकोक्तिः । न खलु सुदुर्गममपि प्रदेशमास्थितवन्तं न पीडयेरन्निति भावः ।
अत्र भगवतोऽहिमहीध्रप्राप्त्यहेतोरप्यर्थिजनपीडनासहिष्णुत्वस्य
तद्धेतुत्वसंभावना असिद्धविषया, तादृशासहनस्यासिद्धत्वात् । अत्रापि
पूवोदाहरण इव हेतुरार्थः । पूर्वोदाहरणद्वयं श्लेषसंकीर्णम् । इदं तु
शुद्धमिति वैलक्षण्यम् ॥ सिद्धविषया फलोत्प्रेक्षा यथा&ndash;</p>
<h2 id="वनतन-जनतन-तमसमवसदनय-कल-शर--शसतघण-कसतभमणमरणशसहसरनभमरस-वहस--३८३-">विनतानां जनतानां तमसामवसादनाय किल शौरे । शस्तघृणिं कौस्तुभमणिमरुणांशुसहस्रनिभमुरसि वहसि ॥ ३८३ ॥</h2>
<p>अत्र कौस्तुभमणिधारणं प्रत्यफलस्यापि तमोऽवसादनस्य तत्फलत्वेन संभावना
सिद्धविषया फलोत्प्रेक्षा ।</p>
<p>&lt;poem&gt;::तेषामेवानुकम्पार्थमहमज्ञानजं तमः ।</p>
<p>नाशयाम्यात्मभावस्थो ज्ञानदीपेन भास्वता ॥}}</p>
<p>इत्युक्तप्रकारेण भगवतस्तमोऽवसादनस्य स्वतस्सिद्धत्वात् ॥</p>
<p>असिद्धविषया फलोत्प्रेक्षा यथा&ndash;</p>
<h2 id="सदरसधनरनतरसदरसहवसकतकपरपरतय--ककदरगरनथ-कमलय-समतसध-वयनकत-कल--३८४-">सोदरसुधानिरन्तरसादरसहवासकुतुकपरिपूर्त्यै । काकोदरगिरिनाथः कमलायै स्मितसुधां व्यनक्ति किल ॥ ३८४ ॥</h2>
<p>किलेत्युत्प्रेक्षाव्यञ्जकम् । अत्र भगवता लक्ष्मीं प्रति स्मितसुधाया
व्यञ्जनस्य सोदरसुधानिरन्तरसादरसहवासकुतुकपरिपूर्तिर्न फलमिति तस्याः
गगनारविन्दायमानायास्तत्फलत्वेन संभावना असिद्धविषया फलोत्प्रेक्षा ॥</p>
<p>यथा वा&ndash;</p>
<h2 id="अहमप-वजतऽसमयनय-रमयत-वयञजनय-कल-भगवन--तननलय-नजहदय-भनत-बधनस-वजयनत-तवम--३८५-">अहमपि विजितोऽस्म्यनया रमयेति व्यञ्जनाय किल भगवन् । तन्निलये निजहृदये भान्तीं बध्नासि वैजयन्तीं त्वम् ॥ ३८५ ॥</h2>
<p>वैजयन्तीं विजयपताकां वनमालां च । अत्र भगवत लक्ष्मीनिलयभूते निजहृदये
वनमालाऽभिन्नत्वेनाध्यवसिताया वैजयन्तीशब्दवाच्याया जयपताकाया बन्धनं प्रति
स्वस्यापि श्रिया विजितत्वाभिव्यञ्जनं न फलमिति तस्य फलत्वेन संभावना
उक्तफलस्यासिद्धत्वादसिद्धविषया फलोत्प्रेक्षा । इयं
रूपकश्लेषाभ्यामुत्तम्भिता । पूर्वा तु रूपकसंकीर्णेति भिदा ॥</p>
<p>यथा वा&ndash;</p>
<h2 id="लकषमजयकतनतमतमयरससथलसय-वशदयतम--बधनस-वजयनत-बहवरण-ततर-ननमबजकष--३८६-">लक्ष्मीजयकेतनतामात्मीयोरस्स्थलस्य विशदयितुम् । बध्नासि वैजयन्तीं बहुवर्णां तत्र नूनमब्जाक्ष ॥ ३८६ ॥</h2>
<p>हे अब्जाक्ष! आत्मीयोरस्स्थलस्य लक्ष्म्याः जयकेतनतां विजयध्वजयष्टितां
केतनशब्दोऽत्र ध्वजयष्टिवाची । पक्षे विजयगृहत्वम् । ‘केतनं तु ध्वजे
कार्ये निमन्त्रणनिवासयोः' इत्यजयः । विशदयितुं नूनं तत्र विजयकेतनभूते
आत्मीयोरस्स्थले बहुवर्णां विचित्रां, पक्षे&ndash; &lsquo;पञ्चवर्णा तु या माला
वैजयन्ती गदाभृतः&rsquo; इत्युक्तवर्णां वैजयन्तीं पताकां वैजयन्तीशब्दोऽत्र
ध्वजपटीवाचकः । बध्नासि । यद्यपि &lsquo;पताका वैजयन्ती स्यात्केतनं
ध्वजमस्त्रियाम्&rsquo; इति पताकादयश्चत्वारोऽपि शब्दा ध्वजपर्यायतया सुधादौ
व्याख्याताः । तथाऽपि पताकावैजयन्तीशब्दयोर्ध्वजपटीवाचित्वं
केतनध्वजशब्दयोस्तद्यष्टिवाचित्वं चावश्याभ्युपेयं, तथैव प्रसिद्धेः ।
अन्यथा ‘पताकाध्वजमालिनम्, चञ्च्वग्रदष्टचटुलाहिपताकयाऽन्ये
स्वावासभागमुरगाशनकेतुयष्ट्या, प्रभावनीकेतनवैजयन्तीः' इति
श्रीरामायणमाघकाव्यादिषु भूयस्सु प्रदेशेषु पताकाध्वजादिशब्दानां सहप्रयोगो
विरुध्येत । न हि घटकलशादीनां पर्यायशब्दानां सहप्रयोगो दृष्ट इष्टश्च ।
किंच उदाहृते माघकाव्यपद्ये चटुलाहिपताकयेत्यत्राहेः ध्वजपटीत्वेन
रूपणस्यैव उरगाशनकेतुयष्ट्येत्येतदनुरूपता । अत एव ‘व्याकृत्तशीर्षकरको
विमलास्थिदन्तो रक्तह्रदांशुकधरो रथकेतुदण्डः' इति चम्पूभारतपद्ये
केतुयष्टेः यतिधार्यदण्डत्वेन रूपणं, ‘असौ ते पूर्वेषां सुचरितपताका
यदमरस्रवन्ती' इति मुरारिमिश्रपद्ये मन्दाकिन्यास्सुचरितपताकात्वेन रूपणं च
योयुज्यते । ‘ध्वजार्धसम्मितां चैव पताकां चैव चित्रयेत्’ इति
ध्वजारोहणप्रकरणगतपाद्मसंहितावचनं चात्रैवानुकूलम् । अत्र विशदयितुमिति
तुमुनोऽर्थः फलम् । एवं वक्ष्यमाणोदाहरणेऽपि । पूर्वोदाहरणेषु चतुर्थ्यर्थः
फलम् । अत्र भगवता निजोरस्स्थलस्य लक्ष्मीजयकेतनताभिव्यञ्जनं तत्र
वैजयन्तीबन्धनं प्रत्यफलं तत्फलत्वेन संभाव्यत इति फलोत्प्रेक्षा
तादृशव्यञ्जनस्यासिद्धत्वादसिद्धविषया
केतनवैजयन्तीशब्दप्रतिपाद्यगृहध्वजवनमालापताकारूपार्थद्वयश्लेषभित्तिकाभेदाध्यवसायमूलातिशयोक्त्यनुप्राणितेति
विशेषः ॥</p>
<p>यथा वा&ndash;</p>
<h2 id="अञजनभधरवभन-वयञजयत-मधवतवमव-नजम--हदयऽतमदलतशररमद-परपतपवनमलम--३८७-">अञ्जनभूधरविभुना व्यञ्जयितुं माधवत्वमिव नैजम् । हृद्याऽतिमृदुलताश्रीरामोदं प्रापितोपवनमालम् ॥ ३८७ ॥</h2>
<p>अञ्जनभूधरपतिना नैजं माधवत्वं मधुमासत्वं श्रीपतित्वं च । &lsquo;माधवोऽजे मधौ
राधे’ इति मेदिनी । व्यञ्जयितुमिव उपवनमालं वनराजीसमीपे वैजयन्तीसमीपे च ।
हृद्या हृदयस्य प्रिया वक्षसि स्थिता च । अतिमृद्व्यश्च ताः लताश्च तासां
श्रीस्समृद्धिः, पक्षे अतिशयिता मृदुलता सुकुमारता यस्यास्सा श्रीः
लक्ष्मीः आमोदं सौरभं हर्षं च प्रापिता । अत्र भगवता स्वत
एवातिमृदुलताश्रीरामोदं प्राप्यते न तु स्वं
माधवत्वमभिव्यञ्जयितुमित्यफलस्य तद्व्यञ्जनस्य फलत्वेन
संभावनाफलोत्प्रेक्षा तादृशव्यञ्जनस्यासिद्धत्वादसिद्धविषया । इयं
सभङ्गश्लेषेणोत्तम्भिता । पूर्वा त्वभङ्गश्लेषेणेति भिदा ॥</p>
<p>यथावा&ndash;</p>
<h2 id="सरसहततमवपत-वहय-तमरसत-सवतससदधम--उरगवरगरपत-भवदरस-सरसजन-मलयत-परप--३८८-">सरसहिततामवाप्तुं विहाय तामरसतां स्वतस्सिद्धाम् । उरगवरगिरिपते भवदुरसि सरसिजानि माल्यतां प्रापुः ॥ ३८८ ॥</h2>
<p>सरसेभ्यो रसिकेभ्यः हिततां सरसतां हिततां वा अवाप्तुं तां तथाविधां अरसतां
अरसिकत्वं, पक्षे तामरसतामिति समस्तं पदम् । तामरसत्वमित्यर्थः । अत्र
सरसहिततावाप्तेश्शशशृङ्गायमानायास्सरसिजकर्तृकमाल्यतावाप्तिं
प्रत्यफलस्यापि फलतया संभावना असिद्धविषया फलोत्प्रेक्षा इयमपि
पूर्ववत्सभङ्गश्लेषदत्तहस्तैवेति ध्येयम् ॥</p>
<p>यथावा&ndash;</p>
<h2 id="नयसत-पदमहशखरणयकतकनगरततवरनवतऽवतरन--कषभत-वलगनमचयत-सवहयत-कलतर-करमदध--३८९-">न्यसितुं पदमहिशिखरिण्यकृतकनगरात्त्वरान्वितोऽवतरन् । क्षुभितं वलग्नमच्युत संवाहयितुं किलात्र करमदधाः ॥ ३८९ ॥</h2>
<p>अत्र परमव्योमावधिकसत्वरावतरणप्रयोज्यक्षोभाश्रयस्वावलग्नकर्मकसंवाहनस्य
भगवत्कर्तृकस्य तत्कर्तृकस्वाभाविकनिजावलग्नाधिकरणकसव्यपाणिन्यसनं
प्रत्यफलस्यापि फलत्वेन संभावना फलोत्प्रेक्षा संवाहनस्य
विषयस्यासिद्धत्वादसिद्धविषया । इयं शुद्धा पूर्वास्तु संकीर्णा इति
वैलक्षण्यम् ॥</p>
<p>अत्रैवं बोधप्रकारः&ndash;वस्तूत्प्रेक्षोदाहरणे ‘सुरगिरिशिशुरिव महाकिरीटः&rsquo;
इत्यत्र सुरगिरिशिशुत्वावच्छिन्नस्य इवार्थे संभावनायां प्रकारतयाऽन्वयः ।
संभावनायाश्च विषयतासंबन्धेन महाकिरीटेऽन्वयः । तथा च
सुरगिरिशिशुप्रकारकसंभावनाविषयो महाकिरीट इति बोधः । महाकिरीटविषया
सुरगिरिशिशुप्रकारिका च संभावना तादात्म्यसंसर्गेणैव, तथाऽनुभवात्,
चमत्कृतिप्रयोजकस्य संसर्गान्तरस्याभावाच्च । न त्वेवं
सुरगिरिशिशुत्वप्रकारिका, तस्य सुरगिरिशिशूपसर्जनत्वात् । एवं ध्रुवं
नूनमित्यादिशब्दसमभिव्याहारेऽपि बोध्यम् । ‘मुखं चन्द्रं मन्ये' इत्यादौ तु
चन्द्राभिन्नमुखविषया संभावनेति बोधः, नामार्थयोरभेदान्वयव्युत्पत्तेः ।
एवं ‘मुखं चन्द्रं संभावये तर्कये' इत्यादावपीति ध्येयम् ।
अभिषिञ्चतीवेत्यनुक्तविषयोत्प्रेक्षोदाहरणे तु अभिषिञ्चतिना
साध्यवसानलक्षणया अभिषेचनानन्दोभयसाधारणेनाप्यायकत्वादिना रूपेणोपस्थापिते
आनन्दने अभिषेचनसंभावनान्वयादाप्यायकं
भगवत्कर्तृकस्वकर्मकाभिषेचनप्रकारकसंभावनाविषय इति बोधः ।
एवमनक्तीवेत्यादावपि ज्ञेयम् । &ldquo;लिम्पतीव तमोङ्गानि’ इत्यत्र
व्यञ्जनयोपस्थापिते व्यापने तादृशसंभावनान्वयः” इति काव्यप्रदीपकारः ॥</p>
<p>हेतूत्प्रेक्षोदाहरणे ‘अञ्जनशिखरिणि सततासञ्जनतो नूनमसित एष हरिः' इत्यत्र
पञ्चमीस्थानिकतसेर्हेतुरर्थः । तत्र चाभेदेन प्रकृत्यर्थान्वयः हेतोश्च
स्वप्रयोज्यतासंबन्धेनासितत्वविशिष्टेऽन्वयः । विशेषणस्य प्रयोज्यत्वे
विशिष्टस्यापि तत्प्रयोज्यत्वाव्याहतेः। यद्वा
स्वप्रयोज्याश्रयत्वसंबन्धेनान्वयः। तस्य प्रकारतासंबन्धेन संभावनायां
तस्याश्च विषयतया हरावन्वयः ।
तथाचाञ्जनगिर्यधिकरणकसततासञ्जनाभिन्नहेतुकासितप्रकारकसंभावनाविषयो हरिरिति
बोधः । न च तादात्म्यसंबन्धेन हेतु विधेयकत्वाभावान्नेयं हेतूत्प्रेक्षा
स्यात् । किंतु तादात्म्येन तथाविधासितस्वरूपोत्प्रेक्षैवेति वाच्यम् ।
विवक्षितविवेचनयाऽञ्जनगिरिसततासञ्जने हेत्वभेदस्योत्प्रेक्षणीयतया
सततासञ्जनं प्रति विशेष्यभूतस्यापि हेतोर्विधेयत्वाभ्युपगमात् । मुखचन्द्र
इति रूपक इवानुयोगित्वमुखस्याभेदस्य सततासञ्जनसंसर्गत्वाभ्युपगमेन च
सततासञ्जने हेत्वभेदभानसंभवात् । हेतुविशिष्टस्वरूपोत्प्रेक्षाया मुखतः
प्रतीयमानत्वेऽपि विवक्षावशेन हेतूत्प्रेक्षात्वेनैव व्यपदेशः । यथा ‘दध्ना
जुहोति' इत्यत्र मुखतो दधिविशिष्टहोमप्रतीतावपि विवक्षितविवेचनया होमे
दधिविधित्वव्यपदेश इति ज्ञेयम् । न च स्वप्रयोज्यत्वसंबन्धेन
स्वप्रयोज्याश्रयत्वसंबन्धेन वा हेतुरूपधर्मोत्प्रेक्षैव असितपदार्थे
स्वीक्रियतां किमेतादृशकल्पनायासेनेति वाच्यं, धर्मोत्प्रेक्षाभ्युपगमे
दूषणस्य पूर्वमेवोदीरितत्वात् । अत एव हर्षाल्लग्ना मन्ये ललिततनु ते
पादयोः पद्मलक्ष्मीः' इति हेतूत्प्रेक्षामुदाहृतवतः काव्यप्रकाशकृतोऽपि
तत्र हर्षहेतुकलगनतादात्म्यसंभावनमेव स्वाभाविके लगनेऽभिमतम् ।
अस्मदुक्तरीत्या तु लक्ष्मीरूपे विषये
यथोक्तहर्षहेतुकलग्नतादात्म्यसंभावनमुचिते लगनस्य धर्म्युपसर्जनत्वेन
संभावनायामन्वयायोगादिति दिक् । एवमुदाहृतासिद्धविषयहेतूत्प्रेक्षायामपि
द्रष्टव्यं, विषयस्य सिद्धत्वासिद्धत्वाभ्यां बोधे विशेषाभावादित्यलम् ॥</p>
<p>विनतानां जनतानामिति फलोत्प्रेक्षोदाहरणे तमसामवसादनायेति चतुर्थ्यर्थः
फलम् । तत्र चाभेदेन प्रकृत्यर्थान्वयो हेतूत्प्रेक्षावदेव । फलस्य च
प्रयोजकतासंसर्गेण कौस्तुभधारणे स्वप्रयोजकाश्रयतासंबन्धेन तदाश्रये
वाऽन्वयः । तत्तादात्म्यसंसर्गकसंभावनायाश्शौरौ विषयतया । एवंच
तमोऽवसादनाभिन्नफलककौस्तुभवहनाश्रयसंभावनाविषयश्शौरिरिति बोधः। एवं
तुमुन्नन्तस्थले फलं तुमुनोऽर्थः बोधस्तु तुल्य एव । फलोत्प्रेक्षात्वं
चोक्तरीत्योपपादनीयमिति दिक् । एवं कुवलयानन्दानुसारेण
उत्प्रेक्षायाष्षड्विधत्वं दर्शितम् ॥</p>
<p>प्राचां मते तु&ndash;उत्प्रेक्षा तावद्द्विविधा, वाच्या प्रतीयमाना च । इव
नूनं शङ्के संभावयामि मन्ये जाने तर्कये ऊहे उत्प्रेक्षे अवैमि प्रत्येमि
वेद्मि ध्रुवं प्रायः किलेत्यादिभिः प्रतिपादकैश्शब्दैस्सहिता यत्र
संभावनासामग्री तत्रोत्प्रेक्षा वाच्या । यत्र च प्रतिपादकशब्दरहितं
सामग्रीमात्रं तत्र प्रतीयमाना । यत्र तत्सामग्रीविधुरं
प्रतिपादकशब्दमात्रं तत्र संभावनामात्रमेव नोत्प्रेक्षा । सापि प्रत्येकं
त्रिधा&ndash;स्वरूपोत्प्रेक्षा हेतूत्प्रेक्षा फलोत्प्रेक्षा चेति। तत्र
जातिगुणक्रियाद्रव्यरूपाणां तदभावरूपाणां च पदार्थानां तादात्म्येनेतरेण वा
संबन्धेन जातिगुणक्रियाद्रव्यात्मकैर्व्येस्तैस्समुच्चितैः
उपात्तैरनुपात्तैः निष्पन्नैः निष्पाद्यैर्वा निमित्तभूतैर्यथासंभवं
जातिगुणक्रियाद्रव्यात्मकेषु विषयेषूत्प्रेक्षणं स्वरूपोत्प्रेक्षा ।
तत्राभेदेन संसर्गेण धर्मिस्वरूपोत्प्रेक्षा, संसर्गान्तरेण
धर्मस्वरूपोत्प्रेक्षा चोच्यते । उक्तविधेषु पदार्थेषु प्रागुक्तप्रकाराणां
पदार्थानां तथाविधैरेव निमित्तैर्यथासंभवं हेतुत्वेन फलत्वेन च संभावनं
हेतूत्प्रेक्षा फलोत्प्रेक्षा चोच्यते । एताश्च क्वचिन्निष्पन्नशरीराः
क्वचिन्निष्पादनीयशरीराश्चेत्येवमाद्यनल्पविकल्पास्संपद्यन्ते । तत्र
दिङ्मात्रं प्रपर्श्यते ॥ तत्र उपात्तजातिनिमित्तकजातिभावस्वरूपोत्प्रेक्षा
यथा-</p>
<h2 id="वषशलशकटकषशरयऽनवरत-नवससरसरहम--अमब-मख-तव-मनय-भरमरकनकरण-भशमपर-चलत--३९०-">वृषशैलेशकटाक्षश्रियोऽनवरतं निवाससरसिरुहम् । अम्ब मुखं तव मन्ये भ्रमरकनिकरेण भृशमुपरि चलता ॥ ३९० ॥</h2>
<p>कटाक्षस्य श्रीश्शोभैव श्रीः लक्ष्मीः तस्याः । भ्रमरकाः द्विरेफाः
ललाटगतचूर्णकुन्तलाश्च, तेषां निकरेण । अत्र मुखत्वजात्यवच्छिन्ने
सरसिरुहत्वजात्यवच्छिन्नं तादात्म्येन संभाव्यते । तत्र
श्लेषसम्पादिताभेदोपरिचलद्भ्रमरकनिकररूपजातिर्निमित्तमुपात्तम् ॥</p>
<p>उपात्तगुणनिमित्तजातिभावस्वरूपोत्प्रेक्षा यथा&ndash;</p>
<h2 id="नशवसनपरतकषपतनधरषठनरधपङकतभवगतन--गळशङखजनवजन-वशदनमकतकमणसतवमब-रदन--३९१-">निश्वसनप्रोत्क्षिप्तानधरोष्ठनिरोधपङ्क्तिभावगतान् । गळशङ्खजान्विजाने विशदान्मौक्तिकमणींस्तवाम्ब रदान् ॥ ३९१ ॥</h2>
<p>निश्वसनेन निश्वासमारुतेन प्रौत्क्षिप्तान् ऊर्ध्वं प्रणुन्नान्
अधरोष्ठयोः निरोधेन पङ्क्तिभावं श्रेणीभूयावस्थानं गतान् प्राप्तान्
&lsquo;द्वितीया श्रित&rsquo; इत्यादिना समासः । यथा मारुतोत्कृतानि धान्यानि
यत्किञ्चिद्व्यवधायकवस्तुप्रतिघातेन श्रेणीभूयावतिष्ठन्ते तथेति भावः ।
अत्र दन्तत्वजात्यवच्छिन्नेषु
मौक्तिकत्वजात्यवच्छिन्नास्तादात्म्येनोत्प्रेक्ष्यन्ते, तत्र विशदत्वगुणो
निमित्तमुपात्तम् ।</p>
<p>यथावा&ndash;</p>
<h2 id="लवणयजलनध-तव-वदनऽहगरश-भत-गङगव--मगनभतलकयमनमळत-मकतकललटक-धवल--३९२-">लावण्यजलनिधौ तव वदनेऽहिगिरीश भाति गङ्गेव । मृगनाभितिलकयमुनामिळिता मौक्तिकललाटिका धवला ॥ ३९२ ॥</h2>
<p>ललाटे भवा ललाटिका ‘कर्णललाटात्कनलङ्कारे' इति कन् । ललाटे लम्बतया
निबद्धः पत्रपाश्याख्याभरणविशेषः &lsquo;पत्रपाश्या ललाटिका&rsquo; इत्यमरः । अत्र
मौक्तिकललाटिकात्वजात्यवच्छिन्ने गङ्गात्वजात्यवच्छिन्नं
तादात्म्येनोत्प्रेक्ष्यते । तत्र धवलेति गुणो निमित्तमुपात्तम् ॥</p>
<p>यथावा&ndash;</p>
<h2 id="तपनतमभवऽभव-तहनशरप-सत-भवयमत--असत-वदननद-तव-जनत-यमनव-तलकरखष--३९३-">तपनात्मभवाऽभूवं तुहिनांशोरपि सुता भवेयमिति । असिता वदनेन्दौ तव जनिता यमुनेव तिलकरेखैषा ॥ ३९३ ॥</h2>
<p>अत्र यमुनेवेति जात्युत्प्रेक्षायां असितेति गुणो निमित्तमुपात्तम् ।
गङ्गायमुनयोर्द्रव्यत्वेन विवक्षायां द्रव्योत्प्रेक्षाया एवेदमुदाहरणद्वयं
भविष्यतीति ध्येयम् ॥</p>
<p>उपात्तक्रियानिमित्तजातिभावस्वरूपोत्प्रेक्षा यथा&ndash;</p>
<h2 id="वषगरपतहद-सध-नयकमणन-दढपगढय--मकतहरलतय-पलक-इव-भनतयदतवर-करण--३९४-">वृषगिरिपतिहृदि सौधे नायकमणिना दृढोपगूढायाः । मुक्ताहारलतायाः पुलका इव भान्त्युदित्वराः किरणाः ॥ ३९४ ॥</h2>
<p>अत्र किरणरूपजातौ पुलकत्वरूपजात्यवच्छिन्नानां तादात्म्येन संभावनम् ।
तत्रोपगूहनक्रियाया निमित्तता ॥</p>
<p>उपात्तद्रव्यनिमित्तकजातिभावस्वरूपोत्प्रेक्षा यथा&ndash;</p>
<h2 id="फणशखरशखरभसवनवकसवरमभरह-भवदवदनम-सभवयमह-नन-लकषमयऽनरतमहववहरनतय--३९५-">फणिशिखरिशिखरभास्वन्विकस्वराम्भोरुहं भवद्वदनम्। संभावयामहे ननु लक्ष्म्याऽनारतमिहैवविहरन्त्या ॥ ३९५ ॥</h2>
<p>इहैव वदन एव विहरन्त्या लक्ष्म्या सुषमया श्रिया च भवद्वदनं
विकस्वराम्भोरुहं संभावयामहे
निरन्तरलक्ष्मीविहाराश्रयत्वात्प्रफुल्लकमलत्वेनोत्प्रेक्षामहे इत्यर्थः ।
अत्र मुखत्वजात्यवच्छिन्ने अम्भोरुहत्वजात्यवच्छिन्नतादात्म्योत्प्रेक्षणम्
। तत्र श्लेषसंपादितसुषमाभेदरमारूपद्रव्यं निमित्तमुपात्तम् । अत्र
लक्ष्मीशब्दस्यैकव्यक्तिवाचित्वात् द्रव्यत्वम् । एतेनोत्प्रेक्षायां
जातिद्रव्ययोर्निमित्तत्वमपरिगणयन्त उपेक्षणीयाः । उक्तं च
चित्रमीमांसायाम्&ndash;</p>
<p>उत्प्रेक्षायां निमित्तत्वं यज्जातिद्रव्ययोरपि ।<br>
तेनापि विकलां विद्मो निमत्तगणनामिमाम् ॥</p>
<p>इति । इमां निमित्तगणनां प्राचीनोक्तमित्यर्थः । उदाहृतं च तत्र
जातिद्रव्यनिमित्तकोत्प्रेक्षाद्वयम् ॥</p>
<p>अनुपात्तनिमित्तजातिभावस्वरूपोत्प्रेक्षा यथा&ndash;</p>
<h2 id="भरयगळधनरलसतकसहतनसकररसलगनम--मधरपमगमदतलक-नन-भवनजगषमदनशरफलकम--३९६-">भ्रूयुगळधनुर्लस्तकसंहितनासाकरीरसंलग्नम् । मधुरिपुमृगमदतिलकं ननु भुवनजिगीषुमदनशरफलकम् ॥ ३९६ ॥</h2>
<p>अत्र मृगमदतिलकत्वजात्यवच्छिन्ने
मदनशरफलकत्वजात्यवच्छिन्नतादत्म्यसंभावनायां
असितत्वसूक्ष्माग्रत्वादिनिमित्तमनुपात्तम् । वस्तुतस्तु
प्रथमार्धप्रतिपादितो धर्मः वक्ष्यमाणरीत्या रूपकेण विषयविषयिसाधारणीकृत
इत्युपात्त एव । असितत्वादिरेवानुपात्तः तस्मादिदं
पद्यमुपात्तानुपात्तनिमित्तकजातिभावस्वरूपोत्प्रेक्षाया एव वक्ष्यमाणरीत्या
उदाहरणं भवितुमर्हति । न तु केवलानुपात्तनिमित्तायाः ॥
शुद्धानुपात्तनिमित्ता यथा&ndash;</p>
<h2 id="हरफलनयनवतन-समरममनवपजवयतमनस--हरण-सवफलकलत-नयनमवरधवञचल-जयत-तलकम--३९७-">हरफालनयनवितनुं स्मरममुनैवोपजीवयितुमनसा । हरिणा स्वफालकलितं नयनमिवोर्ध्वाञ्चलं जयति तिलकम् ॥ ३९७ ॥</h2>
<p>हरस्य फालनयनेन वितनुं विगतशरीरं स्मरं अमुनैव फालनयनेनैव उपजीवयितुमनसा
हरिणा श्रीनिवासेन स्वस्य फाले ललाटे कलितं सृष्टं &lsquo;कवीनां कलिः
कामधेनुः'इत्याहुः । ऊर्ध्वं अञ्चलं अग्रं यस्य तत्तथोक्तं नयनमिव तिलकं
कस्तूरीचित्रकं जयति लोके नयनयोर्वर्तुलमूलत्वकुञ्चितसूक्ष्माग्रत्वदर्शनेन
तिलकस्य तत्संभावनालाभाय ऊर्ध्वाञ्चलं नयनमित्यभिहितम् । न हि
नयनस्योर्ध्वाञ्चलत्वमन्तरेण
वर्तुलमूलाकुञ्चितसूक्ष्माग्रकस्तूरीतिलकतादात्म्यसंभावनं संभवति । अत्र
हरहरिशब्दाभ्यां हरणरूपप्रवृत्तिनिमित्तकाभ्यामुभयोस्तौल्यनिमित्तकस्पर्धा
द्योत्यते । सा चोपपादिताया उत्प्रेक्षाया उपस्कुरुत इत्यवधेयम् । अत्र
नयनत्वजात्यवच्छिन्नतादत्म्यसंभावनायां नैल्यादिनिमित्तमनुपात्तम् ॥</p>
<p>यथावा&ndash;</p>
<h2 id="शखरगशखपञछञचलचनदरकमल-रमनवसगर--फणभभततव-परथयतमनमषत-लसत-नयनमलव--३९८-">शिखरगशिखिपिञ्छाञ्चलचन्द्रकमाला रमानिवासगिरेः । फणिभूभृत्त्वं प्रथयितुमुन्मिषिता लसति नयनमालेव ॥ ३९८ ॥</h2>
<p>फणिभूभृत्त्वं भुजगराजत्वं शेषाद्रित्वं च । अत्र चन्द्रकमालायां जातौ
नयनमालाजात्यवच्छिन्नं संभाव्यते । श्यामारुणत्वादिनिमित्तमनुपात्तम् ॥
एवं शुद्धा उपात्तनिमित्तका अनुपात्तनिमित्तका अपि
जातिभावस्वरूपोत्प्रेक्षाः प्रदर्शिताः ॥</p>
<p>अथ मिश्रास्ता उदाह्रियन्ते&ndash;</p>
<h2 id="हदयसपदय-रमय-परसरत-नभकमलग-सवसतम--उदवढ-भजयगळ-कल-शररभत-यषटरलमब--३९९-">हृदयास्पदया रमया प्रसारिता नाभिकमलगं स्वसुतम् । उद्वोढुं भुजयुगळी किल शौरेर्भाति यष्टिरालम्बा ॥ ३९९ ॥</h2>
<p>यष्टिर्नाम-</p>
<p>एकावळी नाम यथेष्टसंख्या हस्तप्रमाणा मणिभिः प्रयुक्ता ।<br>
संयोजिता या मणिना तु मध्ये यष्टीति सा भूषणविद्भिरुक्ता ॥</p>
<p>इति वराहमिहिरोक्तलक्षण एकावळ्यपरनामधेयो मुक्ताहारविशेषः । आलम्बत
इत्यालम्बा लम्बमानेत्यर्थः । अत्र भगवतो हारयष्ट्यां जातौ
तद्वक्षस्स्थलावस्थितलक्ष्मीसंबन्धिभुजत्वजात्यवच्छिन्नस्तादात्म्येनोत्प्रेक्ष्यते
। तत्र च हारयष्टिगतानां लावण्यप्रसारितत्वलम्बत्वानां धर्माणां
निमित्ततानिष्पत्तये विषयिलक्ष्मीभुजयुगळीगतत्वमवश्यं संपादनीयम् । तेषां च
मध्ये अनुपात्तस्य लावण्यस्य जक्ष्मीदिव्यविग्रहसंबन्धित्वादेव
भुजयुगळीगतत्वं संपन्नम् । इतरयोरपि संपादनाय
भगवन्नाभीकमलगतस्वसुतचतुराननसमुद्वहनं फलमुत्प्रेक्षितम् ।
तत्साधनताज्ञानस्य प्रसारितत्वलम्बत्वानुकूलयत्नजनकत्वात् । एवं च
विषयगतताद्दशोद्वहनफलकप्रसारितत्वलम्बत्वाभ्यां
विषयगतयोस्स्वाभाविकप्रसारितत्वलम्बत्वयोरभेदाध्यवसानातिशयोक्त्या
साधारण्यसंपत्तौ सत्यां निमित्तता भवति । न चात्र
फलस्याप्युत्प्रेक्षणात्फलोत्प्रेक्षेति युक्तं वक्तुम्।
उत्प्रेक्ष्यमाणफलनिष्पादितनिमित्तोत्तम्भितायां स्वरूपोत्प्रेक्षायामेव
विधेयत्वेन चमत्कृतेर्विश्रमात् उत्प्रेक्षाप्रतिपादकस्य किलशब्दस्य
फलेनानन्वयाच्च तयैवात्र व्यपदेशो युक्तः । अनिगीर्णविषया
चेयमुपात्तानुपात्तक्रियागुणात्मकनिमित्ता निष्पाद्यविशिष्टशरीरा
तादात्म्योत्प्रेक्षा । लक्ष्मीभुजयुगळ्यास्स्वतस्सिद्धत्वेऽपि
प्रसारितत्वविशिष्टायास्तस्याः कविनैव निष्पादितत्वात् ॥</p>
<p>यथा वा &ndash;</p>
<h2 id="सदरकमलललनमदगळतकसतभशरभरबनदन--धरकरन-शररहरननभलमबन-मनय--४००-">सोदरकमलालालनमोदगळत्कौस्तुभाश्रुभरबिन्दून् । धाराकारान् शौरेर्हारानानाभिलम्बिनो मन्ये ॥ ४०० ॥</h2>
<p>अत्र शौरिहारे जातौ
तद्वक्षस्स्थलावस्थितकौस्तुभानन्दबाष्पबिन्दुत्वजात्यवच्छिन्नस्य
तादात्म्येनोत्प्रेक्षणम् । तत्र च धाराकारत्वानाभिलम्बित्वथाळथळ्यानां
धर्माणां निमित्तत्वनिष्पत्त्यै
विषयिकौस्तुभानन्दबाष्पबिन्दुगतत्वसंपादनमावश्यकम् । तेषां च मध्ये
अनुपात्तस्य थाळथळ्यस्यानन्दबाष्पसंबन्धितयैव तद्बिन्दुगतत्वं संपन्नम् ।
अन्ययोर्धाराकारत्वलम्बित्वयोरपि संपादनाय सोदरकमलालालनमोदगळत्त्वं
हेतुत्वेन संभावितम् । एवं च विषयिगततादृशगळनहेतुकधाराकारत्वलम्बत्वाभ्यां
विषयगतयोस्स्वाभाविकधाराकारत्वलम्बत्वयोरभेदाध्यवसानमूलातिशयोक्त्या सत्यां
साधारण्यसंपत्त्यां स्यान्निमित्तता । उक्तविषया
चेयमुपात्तानुपात्तक्रियागुणनिमित्ता निष्पाद्यविशिष्टशरीरा
जात्युत्प्रेक्षा, कौस्तुभाश्रुबिन्दूनां कविनैव निष्पादितत्वात् ।</p>
<p>यथा वा&ndash;</p>
<h2 id="नथ-तव-नभसरसमगननजसवसरमहददध-">नाथ तव नाभिसरसीमग्ननिजस्वसृरमाहृदुद्धृ-</h2>
<h2 id="तय--हदयगकसतभलमबकत-भजयगव-भत-हरलत--४०१-">तये । हृदयगकौस्तुभलम्बीकृता भुजयुगीव भाति हारलता ॥ ४०१ ॥</h2>
<p>अत्रापि हारलतायां जातौ भुजयुगीत्वजात्यवच्छिन्नं तादात्म्येन संभाव्यते ।
तत्र च लम्बत्वप्रकाशवत्त्वयोर्धर्मयोर्निमित्ततानिर्वृत्तये
विषयिभूतकौस्तुभभुजयुगीगतत्वमवश्यसंपाद्यम् । तयोर्मध्ये अनुपात्तस्य
प्रकाशवत्त्वस्य कौस्तुभानुबन्धित्वेनैव भुजयुगीगतत्वं संपन्नम् ।
लम्बत्वस्यापि तद्गतत्वसंपादनाय भगवन्नाभीसरसीनिमग्ननिजस्वसृरमामानसोद्धरणं
फलत्वेनोत्प्रेक्षितम् । एवंच विषयिगततादृशोद्धरणफलकलम्बत्वेन विषयगतस्य
स्वाभाविकलम्बत्वस्याभेदाध्यवसायमूलकातिशयोक्त्या साधारण्ये संपन्ने
निमित्तत्वं निष्पद्यते । अन्यत्सर्वं पूर्वतरोदाहरणवदेव ।
इयमप्युपात्तानुपात्तक्रियागुणात्मकनिमित्ता निष्पाद्यविशिष्टशरीरा
जात्युत्प्रेक्षैव, कौस्तुभभुजयुगस्य कविनैव निष्पादितत्वादिति ॥</p>
<p>यथा वा&ndash;</p>
<h2 id="नरवधपरमळलभननसचमपकनभलनभयचच--मगमदतलक-मधववदनबज-नशचल-कल-भरमर--४०२-">निरवधिपरिमळलोभान्नासाचम्पकनिभालनभयाच्च । मृगमदतिलको माधववदनाब्जे निश्चलः किल भ्रमरः ॥ ४०२ ॥</h2>
<p>निभालनं दर्शनम् । अत्रापि नैश्चल्यविशिष्टे श्रीनिवासकस्तूरीतिलके जातौ
विषये नैश्चल्यविशिष्टभ्रमरजात्यवच्छिन्नस्य तादात्म्येनोत्प्रेक्षणम् ।
तत्र तिलकरातस्य नैश्चल्यस्य भ्रमरगतत्वमन्तरेण तिलकभ्रमरयोरभेदस्य
दुरुपपादतया तत्सिद्ध्यर्थं तस्य विषयगतत्वं साध्यम् । तत्र
नैल्यस्यानुपात्तस्य उत्प्रेक्ष्य माणे विषयिणि सिद्धत्वान्निश्चलत्वस्य
निष्पादनाय निरवधिपरिमळलोभः नासाचम्पकनिभालनभयं चेत्येतदुभयं
हेतुत्वेनोत्प्रेक्षितम् । इहापि
पूर्ववत्स्वाभाविककल्पितयोरभेदाध्यवसानात्साधारण्यम् । पूर्वं हि यथा
फलस्योत्प्रेक्षणेऽपि न फलोत्प्रेक्षा तथेहापि हेतोरुत्प्रेक्षणे न
हेतूत्प्रेक्षेति ध्येयम् ॥</p>
<p>यथा वा&ndash;</p>
<h2 id="चबक-वसतवरसतव-हरलतघणशख-जनन-भनत--हरनमतमखननमनपरसरत-इव-तदयकरशख--४०३-">चिबुके विसृत्वरास्तव हारलताघृणिशिखा जननि भान्ति । ह्रीनमितमुखोन्नमनप्रसारिता इव तदीयकरशाखाः ॥ ४०३ ॥</h2>
<p>अत्र हारलताकिरणशिखारूपजातौ अङ्गुळिरूपजात्यवच्छिन्नतादात्म्यसंभावना ।
तत्र च अनुपात्तस्यौज्ज्वल्यस्य धर्मस्य उपात्तयोः
विसृत्वरत्वप्रसारितत्वयोर्धर्मयोर्वस्तुप्रतिवस्तुभावापन्नयोरभेदाच्च
विषयविषयिसाधारण्यम् । अन्यत्सर्वं पूर्ववदेव । एवमन्यत्राप्यूह्यम् ॥</p>
<p>एवं जातिभावस्वरूपोत्प्रेक्षा दिगुदाहृता ॥</p>
<p>तदात्म्येन गुणभावस्वरूपोत्प्रेक्षा यथा&ndash;</p>
<h2 id="नलगणनकरनत-सवरणवरणसय-तव-वपष-शर--बहरदगत-वजन-पत-गणमजजवल-कनकवसनम--४०४-">नीलगुणेनाक्रान्ते सुवर्णवर्णस्य तव वपुषि शौरे । बहिरुद्गतं विजाने पीतं गुणमुज्ज्वलं कनकवसनम् ॥ ४०४ ॥</h2>
<p>हे शौरे! तव कनकवसनं सुवर्णवर्णस्य ‘आप्रणखात्सर्व एव सुवर्णः । रुक्माभं
स्वप्नधीगम्यम्’ इत्यादिश्रुतिस्मृतिभिस्सुवर्णवर्णत्वेनोक्तस्य तव वपुषि
नीलगुणेन आक्रान्ते सति बहिरुद्गतं तत्रानवकाशाद्बहिरुत्सृत्वरमित्यर्थः ।
पीतं गुणं विजाने उत्प्रेक्षे । अत्र कनकवसने जातौ
पीतगुणस्तादात्म्येनोत्प्रेक्ष्यते । तत्र उज्ज्वलत्वं गुण उपात्त
इत्युपात्तगुणनिमित्तकगुणभावस्वरूपोत्प्रेक्षेयम् ॥</p>
<p>यथा वा&ndash;</p>
<h2 id="मधरतम-सरवष-महगस-मजजनय-सनषवयम--जन-तव-करण-शरजन-सवमसतवदयपषकरणम--४०५-">मधुरतमां सर्वेषां महागसां मज्जनाय सुनिषेव्याम् । जाने तव करुणां श्रीजाने स्वामिंस्त्वदीयपुष्करिणीम् ॥ ४०५ ॥</h2>
<p>मधुरतमां अतिप्रियां अतिस्वाद्वीं च ‘स्वादुप्रियौ तु मधुरौ&rsquo; इत्यमरः ।
महत् आगः पापं येषां ते तथोक्तानां ‘पापापराधयोरागः' इत्यमरः । सर्वेषां
सर्वैर्जनैरित्यर्थः । ‘कृत्यानां कर्तरि वा’ इति कर्तरि षष्ठी । मज्जनाय
स्नानार्थं सुनिषेव्याम् । अन्यत्र महतां आगसां अपराधानां मज्जनाय
अदर्शनायेति यावत् । सर्वेषां अखिलैरपराधिजनैरित्यर्थः । सुनिषेव्यां सुखेन
सेवनीयाम्! अत्र स्वामिपुष्करिणीरूपद्रव्ये
करुणारूपगुणतादात्म्यसंभावनायां श्लेषोत्तम्भितो माधुर्यगुणः
सेव्यत्वरूपक्रिया च निमित्ते उपात्ते इति विशेषः ॥</p>
<p>एवं जात्यादिनिमित्तकगुणभावस्वरूपोत्प्रेक्षा अप्युदाहार्याः.</p>
<p>अनुपात्तनिमित्तकगुणभावस्वरूपोत्प्रेक्षा यथा&ndash;</p>
<h2 id="ऊरधवपरसरनरधकसरजबनधववलकनकरधत--आरणयमवदभनन-फणशखरशखस-मणकल-कनत--४०६-">ऊर्ध्वप्रसरनिरोधकसरोजबान्धवविलोकनक्रोधात् । आरुण्यमिवोद्भिन्नं फणिशिखरिशिखासु मणिकुलं कनति ॥ ४०६ ॥</h2>
<p>मणयोऽत्र पद्मरागा विवक्षिताः । अत्र पद्मरागकुले जातौ
आरुण्यगुणस्तादात्म्येन संभावितः । औज्ज्वल्यादिकं निमित्तमनुपात्तम् ॥</p>
<p>यथा वा&ndash;</p>
<h2 id="रसनरणयकरमणददशनळय-सथतमनतरमलबधव--तत-उदगत-परतमससतगणमखलमब-तव-मत-हसतम--४०७-">रसनारुण्याक्रमणाद्दशनाळ्यां स्थातुमन्तरमलब्ध्वा । तत उद्गतं प्रतीमस्सितगुणमखिलाम्ब तव मितं हसितम् ॥ ४०७ ॥</h2>
<p>अत्र स्मिते जातौ सितगुणस्य तादात्म्येन संभावनं, तत्र निमित्तं
किमप्यनुपात्तम् ॥</p>
<p>यथा वा&ndash;</p>
<h2 id="अनतरमनदचचरदवनत-हसतयरवरणयम--ततरललसदबजयग-चतत-करवण-भवनजनन-तव--४०८-">अन्तरमानादुच्चैरुद्वान्तं हस्तयोरिवारुण्यम् । तत्रोल्लसदब्जयुगं चित्ते करवाणि भुवनजननि तव ॥ ४०८ ॥</h2>
<p>अत्र पद्मे जातौ आरुण्यगुणोत्प्रेक्षा अनुपात्तनिमित्ता ॥</p>
<p>यथा वा&ndash;</p>
<h2 id="मनय-कसतभरतन-परतयतन-शरशवकषसऽनतनम--शरतनसरजनशष-धतर-लवणयरशमपनहतम-">मन्ये कौस्तुभरत्नं प्रतियत्नं श्रीशवक्षसोऽनूत्नम् । श्रीतनुसर्जनशेषं धात्रा लावण्यराशिमुपनिहितम् ॥</h2>
<p>अत्र कौस्तुभरत्नस्य लावण्यराशिरूपगुणभावस्वरूपोत्प्रेक्षायां
दर्शनीयत्वादिर्गुणोऽनुपात्तः ॥</p>
<p>एवम्&ndash;</p>
<h2 id="मरतमदव-सशलय-सफरतमदव-भवयम">मूर्तिमदिव सौशील्यं स्फूर्तिमदिव भावयामि</h2>
<h2 id="वतसलयम--धम-कमपयतनलय-शरमतफणशखरशखरगमतलयम--४१०-">वात्सल्यम् । धाम किमप्यतिनैल्यं श्रीमत्फणिशिखरिशिखरगमतुल्यम् ॥ ४१० ॥</h2>
<p>इत्यादावपि गुणभावस्वरूपोत्प्रेक्षा अनुपात्तनिमित्ता बोध्या । महतो
मन्दैस्सह नीरन्ध्रसंश्लेषणस्वभावत्वं सौशील्यत्वम् ।
दोषतिरस्कारिप्रीतित्वं वात्सल्यत्वम् । अतिनैल्यमिति बहुव्रीहिः ॥</p>
<p>एवं गुणभावस्वरूपोत्प्रेक्षा दिक्प्रदर्शिता । अथ
क्रियाभावस्वरूपोत्प्रेक्षा ।</p>
<p>तत्र उपात्तजातिनिमित्तकक्रियाभावस्वरूपोत्प्रेक्षा यथा&ndash;</p>
<h2 id="शङगगरपतनजझरशकरनकररमरतपरसरननन--अरपयत-वयदगङग-पषपञजलमव-फणशगरपतय--४११-">शृङ्गाग्रपतिनिजझरशीकरनिकरैर्मरुत्प्रसरनुन्नैः । अर्पयति वियद्गङ्गा पुष्पाञ्जलिमिव फणीशगिरिपतये ॥ ४११ ॥</h2>
<p>अत्र पुष्पाञ्जलिसमर्पणरूपक्रियाभावस्वरूपोत्प्रेक्षायां
मरुत्प्रसरनुन्नशीकरनिकररूपजातिर्निमित्तमुपात्तम् ।
पुष्पाञ्जलिमर्पयतीत्यत्राञ्जलावर्पणस्य बाधात्तद्विशेषणेषु पुष्पेष्वन्वयः
। स्वर्गी ध्वस्त इत्यादिवत् । अञ्जलिस्थपुष्पाणि विकिरतीत्यर्थः ।
&lsquo;सविशेषणे हि विधिनिषेधौ विशेष्ये बाधे विशेषणमुपसंक्रामतः&rsquo; इति हि
न्यायविदः । अत एव &lsquo;सीतां संतर्जयन्तीस्ता राक्षसीरशृणोत्कपिः&rsquo;
इत्यादिप्रयोगास्संगच्छन्ते । वक्तव्यान्तरं तु
लक्ष्मीसहस्रप्रादुर्भावस्तबकरत्नप्रकाशिकायां निरूपितमस्माभिः ॥</p>
<p>उपात्तगुणनिमित्तकक्रियाभावस्वरूपोत्प्रेक्षा यथा&ndash;</p>
<h2 id="पटतरशशधरवशदसफटकशलपरचरशख-">पटुतरशशधरविशदस्फटिकशिलाप्रचुरशिख-</h2>
<h2 id="रधवलमन--सफटमपहसत-महधरन-सफटधरगररहर-वहनननयन--४१२-">रधवलिम्ना । स्फुटमपहसति महीध्रान् स्फटाधरगिरिर्हरिं वहन्नन्यान् ॥ ४१२ ॥</h2>
<p>अत्रापहसनक्रियाभावस्वरूपोत्प्रेक्षायां स्फटिकशिलाशिखरधावळ्यरूपगुणो
निमित्तमुपात्तम् ॥</p>
<p>उपात्तक्रियानिमित्तकभावस्वरूपोत्प्रेक्षा यथा&ndash;</p>
<h2 id="तङगभयशशङगभयससमदगरननरझरनदरतरन--सवसमनमकनदवसननददबषपयत-कल-वषदर-">तुङ्गेभ्यश्शृङ्गेभ्यस्समुद्गिरन्निर्झरानुदारतरान् । स्वस्मिन्मुकुन्दवासानन्दाद्बाष्पायते किल वृषाद्रिः ॥</h2>
<p>बाष्पमुद्वमति बाष्पायते ‘बाष्पोष्मभ्यामुद्वमने’ इति क्यङ् । अत्र
बाष्पोद्वमनरूपक्रियाभावस्वरूपोत्प्रेक्षायां
निर्झरोद्गिरणक्रियानिमित्तमुपात्तम् ॥</p>
<p>एवमुपात्तद्रव्यनिमित्ताऽप्युदाहार्या ।</p>
<p>यथा वा&ndash;</p>
<h2 id="करपदमन-दवषनमधय-भतव-परकषठक-परतम--करनदत-सतकरबमब-शञजनमणवलयममब-तव-मनय--४१४-">करपद्मेन द्वेषान्मध्ये भित्वा प्रकोष्ठके प्रोतम् । क्रन्दति सितकरबिम्बं शिञ्जन्मणिवलयमम्ब तव मन्ये ॥ ४१४ ॥</h2>
<p>अत्र प्रथमान्तविशेष्यकशाब्दबोधवादिनामभेदसंसर्गेण शिञ्जद्विशिष्टे
मौक्तिकवलये
करपद्मकर्तृकद्वेषहेतुकमध्यच्छिद्रीकरणपूर्वकप्रकोष्ठाधिकरणकप्रवयनकर्माभिन्नोत्प्रेक्षितसितकरबिम्बतादत्म्योत्प्रेक्षणपूर्वकं
क्रन्दनकर्तृत्वं धर्म उत्प्रेक्ष्यते । तत्र तादात्म्योत्प्रेक्षणे
धर्म्युत्प्रेक्षायां साधारणो धर्मः, संबन्धान्तरेणोत्प्रेक्षणे
धर्मोत्प्रेक्षायां तत्समानाधिकरणो धर्मश्च विषयगतो निमित्तमिति स्थिते
प्रस्तुते क्रन्दनकर्तृत्वरूपधर्मोत्प्रेक्षायां
तत्समानाधिकरणप्रवयनकर्मत्वरूपधर्मस्य विषयगतत्वसिद्धये अनुवाद्यतया
मौक्तिकवलयतादात्म्यमनुपात्तधावळ्यनिमित्तकमुत्प्रेक्ष्यते । तत्र यथा
विशिष्टोपमायामुपमानोपमेयविशेषणानामार्थमौपम्यं एवमत्रापि
विषयभूतमौक्तिकवलयविशेषणस्य प्रवयनस्य
मूलोत्प्रेक्षाविषयिभूतसितकरबिम्बविशेषणेन प्रवयनेनाभेद आर्थः । ततश्च
सितकरबिम्बकर्मकप्रवयने सिद्धे मुख्योत्प्रेक्षा निर्व्यूढा भवति ।
क्रन्दनशिञ्जनयोरपि बिम्बप्रतिबिम्बभावेनाभेदः । तेन
प्रकोष्ठकप्रोतशिञ्जदभिन्नो मौक्तिकवलयः प्रकोष्ठकप्रोतसितकरबिम्बाभिन्नः
क्रन्दनक्रियानुकूलव्यापारवानिति बोधप्रकारः । आख्याते भावनाप्राधान्ये तु
अभेदेन क्रोशनक्रियोत्प्रेक्षा । तत्र शाब्दवृत्तौ वलयविशेषणतया
प्रतीयमानमपि शिञ्जनं संभावनाविषयतयाऽवतिष्ठते अध्यवसानवशात् ।
क्रन्दनक्रियायां च तादृशवलयो विशेषणम् । तादृशवलये चाभेदेन
तादृशसितकरबिम्बम् । न तु सितकरबिम्बमेव साक्षात्क्रियायाम् । तथा सति
वलयस्यानन्वयापत्तेः । विषयिविषयविशेषणयोः प्राग्वदेव
बिम्बप्रतिबिम्बभावेनाभेदप्रतिपत्तिरिति ॥</p>
<p>एवं क्रियाभावस्वरूपोत्प्रेक्षामार्गः प्रदर्शितः ॥</p>
<p>अनुपात्तनिमित्तकक्रियाभावस्वरूपोत्प्रेक्षा यथा&ndash;</p>
<h2 id="तततदश-फणशखरण-कलपतवसथसय-कसयचदधमन--समरण-तदयमरतशचतत-मम-वजरलपमव-दतत--४१५-">तत्तादृशि फणिशिखरिणि क्लप्तावसथस्य कस्यचिद्धाम्नः । स्मरणं तदीयमूर्तेश्चित्ते मम वज्रलेपमिव दत्ते ॥ ४१५ ॥</h2>
<p>अत्र वज्रलेपनदानक्रियोत्प्रेक्षायां अविश्लेषेण संनिधापनं निमित्तं
नोपात्तम् ॥ अथ द्रव्यभावोत्प्रेक्षा&ndash;<br>
तत्र उपात्तजातिनिमित्तकद्रव्यभावोत्प्रेक्षा यथा&ndash;</p>
<h2 id="भगवत-मधरपमहळ-भवतमखमसय-समखनन--दरवत-वधकनतन-सवनत-सतरकयत-क-ननदम--४१६-">भगवति मधुरिपुमहिळे भवतीमुखमस्य संमुखीनेन । द्रवता विधुकान्तेन स्वान्ते संतर्कयेत को नेन्दुम् ॥ ४१६ ॥</h2>
<p>अस्य मुखस्य सम्मुखीनेन अभिमुखावस्थायिना द्रवता दयार्द्रेण
रागद्रुतहृदयेन वा पक्षे जलस्राविणा । विधुकान्तेन विधुर्भगवानेव कान्तः
वल्लभः तेन । पक्षे&ndash;</p>
<p>अमृतांशुकरस्पर्शाद्यत्क्षरत्यमृतं क्षणात् ।<br>
चन्द्रकान्तं तदाख्यातं दुर्लभं स्यात्कलौ युगे ॥</p>
<p>इति स्कान्दोक्तलक्षणश्चन्द्रकान्तमणिः तेन । अत्र मुखरूपजातौ
इन्दुरूपद्रव्यतादात्म्योत्प्रेक्षणे श्लेषकल्पिताभेदश्चन्द्रकान्तमणिरूप
जातिर्निमित्तमुपात्तम् ॥</p>
<p>उपात्तगुणनिमित्तकद्रव्यभावोत्प्रेक्षा यथा&ndash;</p>
<h2 id="करचरणदयवयववत-सफरदकश-वनलमहशल--उदत-बरहम-वजन-यददमननत-वदनत-नगमनत--४१७-">करचरणाद्यवयववत् स्फुरदाकाशं विनीलमहिशैले । उदितं ब्रह्म विजाने यदिदमनन्तं वदन्ति निगमान्ताः ॥ ४१७ ॥</h2>
<p>अत्र श्रीनिवासे परब्रह्मणि द्रव्ये
नीलत्वानन्तत्वगुणनिमित्तकमाकाशरूपद्रव्यतादात्म्योत्प्रेक्षणम् । आकाशस्य
एकत्वादिदं द्रव्यम् । निगमान्ताः ‘सत्यं ज्ञानमनन्तं ब्रह्म' इत्याद्या
उपनिपदः । अनन्तं त्रिविधपरिच्छेदरहितं ब्रह्म । पक्षे अन्तरिक्षं &lsquo;अनन्तं
गगने क्लीबे पुमान्केशवशेषयोः&rsquo; इति रत्नमाला । अत्र नीलत्वादिर्गुण उपात्तः
॥</p>
<p>उपात्तक्रियानिमित्तकद्रव्यभावोत्प्रेक्षा यथा&ndash;</p>
<h2 id="सवतयजजवलतवहत-परमदवरष-ददतयल-यदयम--तवननसमणमन-शकर-मनय-ततऽमबनधकनय-">स्वात्युज्ज्वलत्वहेतोः प्रमोदवर्षं ददात्यलं यदयम् । त्वन्नासामणिमेनं शुक्रं मन्ये ततोऽम्बुनिधिकन्ये ॥</h2>
<p>यत् यस्मात् अयं त्वन्नासामणिः नासिकाभरणमौक्तिकं &lsquo;रत्नं
मणिर्द्वयोरश्मजातौ मुक्तादिकेऽपि च&rsquo; इत्यमरः । स्वात्यां स्वातीनक्षत्रे
उज्ज्वलत्वं अनस्तगत्वेन प्रकाशमानत्वं तस्माद्धेतोः । पक्षे स्वस्य आत्मनः
अत्युज्ज्वलत्वहेतोः औज्ज्वल्यसद्भावाद्धेतोः अलं पर्याप्तं प्रदत्तो मोदो
येन तत् प्रमोदं ‘प्रादिभ्यो धातु जस्य वाच्यो वा चोत्तरपदलोपः' इति
दत्तशब्दस्य लोपः । वर्षं वृष्टिं ददाति ।</p>
<p>वरुणस्य दिशि स्वात्यां चरन्कविरनस्तगः।<br>
संपूर्णां तनुते वृष्टिं जगदानन्ददायिनीम् ॥</p>
<p>इत्युक्तेरिति भावः । पक्षे प्रमोदवर्षं अविच्छिन्नमानन्दमित्यर्थः । ददाति
। ततः कारणात् त्वन्नासामणिं शुक्रं भार्गवं मन्ये । अत्र नासामणौ जातौ
शुक्रो द्रव्यं तादात्म्येन संभाव्यते । तत्र च
उपपादितश्लेषकल्पिताभेदस्वात्युज्ज्वलत्वहेतुकप्रमोदवर्षदानलक्षणक्रियारूपं
निमित्तमुपात्तम् ।</p>
<p>उपात्तद्रव्यनिमित्तकद्रव्यभावस्वरूपोत्प्रेक्षा यथा&ndash;</p>
<h2 id="शरङग-यदतदहगरशङगवहरनवभत-तव-भमन--सभवयमयननत-तदतदधरढय-जयय-शरस--४१९-">शार्ङ्गं यदेतदहिगिरिशृङ्गविहारिन्विभाति तव भूमन् । संभावयाम्यनन्तं तदेतदधिरूढया ज्यया शिरसि ॥ ४१९ ॥</h2>
<p>तदेतत् शार्ङ्गं शिरसि मूर्ध्नि अग्रे च ‘शिरः प्रधाने सेनाग्रे
द्रुमाद्यग्रेषु मूर्ध्नि च' इति रत्नमाला । अधिरूढया ज्यया भूम्या
मौर्व्या च । ‘ज्या मौर्वीभूमिमातृषु' इति रत्नमाला । अनन्तं शेषं
संभावयामि उत्प्रेक्षे । अत्र शार्ङ्गे द्रव्ये शेषो द्रव्यं तादात्म्येन
संभाव्यते । तत्र च ज्याशब्दप्रतिपाद्यमौर्वीभूमिरूपार्थद्वयाभेदाध्यवसायेन
शिरोधिरूढभूमिरूपद्रव्यं निमित्तमुपात्तम्</p>
<p>अनुपात्तनिमित्तद्रव्यभावोत्प्रेक्षा यथा&ndash;</p>
<h2 id="भतव-दवषदभनरबमब-मधय-तत-वनरगचछन-रहरव-बहरचयत-तव-मणकयरवषटत-भत-">भित्वा द्वेषाद्भानोर्बिम्बं मध्ये ततो विनिर्गच्छन् राहुरिव बाहुरच्युत तव मणिकेयूरवेष्टितो भाति ॥</h2>
<p>अत्र भगवतः केयूरवेष्टिते बाहौ मध्यभेदनपूर्वकभानुमण्डलविनिर्गतो
राहुर्द्रव्यं तादात्म्येन संभाव्यते । तत्र न किंचिदपि निमित्तमुपात्तम् ॥</p>
<p>एवं जात्यादिभावस्वरूपोत्प्रेक्षादिक्प्रदाशता ।
अथाभावाभिमानवत्यस्स्वरूपोत्प्रेक्षाः दिङ्मात्रमुदाह्रियन्ते ॥</p>
<p>तत्र जात्यभावस्वरूपोत्प्रेक्षा यथा&ndash;</p>
<h2 id="नलरनजरचजलरदनकरशनयमवचरनवनयम--फणपतशखरण-तसय-रमयत-रतरदव-रम-शर--४२१-">नीलैर्निजरुचिजालैर्दिनकरशून्यामिवाचरन्वन्याम् । फणिपतिशिखरिणि तस्यां रमयति रात्रिंदिवं रमां शौरिः ॥ ४२१ ॥</h2>
<p>तस्यां वन्यायामित्यर्थः । अत्र दिनकरशून्यामिति जात्यभाव उत्प्रेक्ष्यते
। तत्र नीलरुचिरूपगुणो निमित्तम् ॥</p>
<p>यथा वा&ndash;</p>
<h2 id="कञचकगरमहमभर-कञचकत-वसमततल">कञ्चुकिगिरिमहिमभरैः कञ्चुकितं वसुमतीतलं</h2>
<h2 id="नखलम--दशयऽप-गरसहसर-नशशलमवतवलमभत--४२२-">निखिलम् । दृश्येऽपि गिरिसहस्रे निश्शैलमिवातिवेलमाभाति ॥ ४२२ ॥</h2>
<p>अत्र निश्शैलमिति जात्यभावोत्प्रेक्षायां
शेषाद्रिमहिमव्याप्तत्वलक्षणक्रियारूपं निमित्तमुपात्तम् । एवं
उपात्तजातिद्रव्यनिमित्तके जात्यभावस्वरूपोत्प्रेक्षे अप्युदाहार्ये ॥</p>
<p>यथा वा&ndash;</p>
<h2 id="महम-वजमभतऽसवहमरधनयचलवतससय--सकलमप-दवतनतरवकल-कल-भवनमचरनकऽप--४२३-">महिमा विजृम्भतेऽसावहिमूर्धन्याचलावतंसस्य । सकलमपि दैवतान्तरविकलं किल भुवनमाचरन्कोऽपि ॥ ४२३ ॥</h2>
<p>अत्र दैवतान्तरविकलमिति जात्यभावोत्प्रेक्षायां निमित्तमनुपात्तम् ॥</p>
<p>गुणाभावस्वरूपोत्प्रेक्षा यथा&ndash;</p>
<h2 id="वमलवशङखलवसमरकमलरचनचयपरचयपशङगम--फणगरमसतकरतन-परतयसतमततमनलमवसत--४२४-">विमलविशृङ्खलविसृमरकमलारुचिनिचयपरिचयपिशङ्गम् । फणिगिरिमस्तकरत्नं प्रत्यस्तमितात्मनीलिमेवासीत् ॥ ४२४ ॥</h2>
<p>अत्र नीलगुणाभावोत्प्रेक्षायां कमलारुचिनिचयपरिचयपिशङ्गत्वगुणो
निमित्तमुपातम् ॥</p>
<p>एवमुपात्तजातिक्रियाद्रव्यनिमित्तकाः अनुपात्तनिमित्तका च
गुणाभावस्वरूपोत्प्रेक्षा उदाहार्याः ॥</p>
<p>क्रियाभावस्वरूपोत्प्रेक्षा यथा&ndash;</p>
<h2 id="कनदरपकटकटपरयतयत-दवयरपलवणयम--नरवरणय-वषदरनद-नसपनद-इवभवननखललक-">कन्दर्पकोटिकोटिप्रयुतायुत दिव्यरूपलावण्यम् । निर्वर्ण्य वृषाद्रीन्दुं निस्पन्द इवाभवन्निखिललोकः ॥</h2>
<p>अत्र निस्पन्द इति क्रियाऽभावोत्प्रेक्षाया निर्वर्णनरूपक्रियात्मकं
निमित्तमुपात्तम् । निस्पन्द इत्यत्र सस्य न षत्वम् । अषोपदेशत्वेन
तदप्राप्तेः । तथाच वामनः–‘निष्पन्द इति षत्वं चिन्त्यं लक्षणादर्शनात्’
इति । लक्षणं शास्त्रमिति । हंससन्देशरसास्वादिन्यां &lsquo;दत्तनिस्पन्ददृष्टिः&rsquo;
इत्यस्य व्याख्यानावसरे निरूपितमस्माभिः ॥</p>
<p>एवमुपात्तजातिगुणद्रव्यरूपनिमित्ताः अनुपात्तनिमित्ताश्च
क्रियाऽभावस्वरूपोत्प्रेक्षा अप्युदाहार्याः ॥</p>
<p>द्रव्याभावस्वरूपोत्प्रेक्षा यथा&ndash;</p>
<h2 id="वशदयतऽखलभवन-यशस-भजगशशखरशखर-त--अशशङकमवकश-न-कलङक-भत-भतयपकलङक--४२६-">विशदयताऽखिलभुवनं यशसा भुजगेशशिखरिशेखर ते । अशशाङ्कमिवाकाशं न कलङ्की भाति भात्यपकलङ्के ॥ ४२६ ॥</h2>
<p>अपकलङ्के निष्कलङ्के भाति सति कलङ्की न भातीति योजना । अत्राशशाङ्कमिति
द्रव्याभावोत्प्रेक्षायां यशसेति जातिर्निमित्तमुपात्तम् । यशसो
गुणत्वविवक्षायां इयमुपात्तगुणनिमित्तेति ध्येयम् ॥</p>
<p>यथा वा&ndash;</p>
<h2 id="सतयजञनननद-नतय-वषशलशखरतऽसपनद--पररमत-रमवस-परमपद-भवत-ननमबरहम-">सत्यज्ञानानन्दे नित्यं वृषशैलशिखरतोऽस्पन्दे । परिरमति रमावासे परमपदं भवति नूनमब्रह्म ॥</h2>
<p>अत्र परमपदे अब्रह्मत्वमुत्प्रेक्ष्यत इति द्रव्याभावस्वरूपोत्प्रेक्षेयं
वृषशैलाधिकरणकपरिरमणक्रियारूपनिमित्तोपादानादुपात्तनिमित्ता । ब्रह्म
द्रव्यं एकत्वात् । वृषशैलशिखरतः अस्पन्दे अकृतकिञ्चिच्चलने परिरमति परितो
विहरति सति । ‘व्याङ्परिभ्यो रमः' इति परस्मैपदम् ॥</p>
<p>यथा वा&ndash;</p>
<h2 id="तवकमहसवनमळदनवधजनचरणहतजरणनभत--धरयरधव-वसमरय-वगगनमव-खगगरश-जगदसत--४२८-">तावकमहसेवनमिळदनवधिजनचरणहतिजरेणुनिभात् । धरयोर्ध्वं विसृमरया विगगनमिव खगगिरीश जगदासीत् ॥ ४२८ ॥</h2>
<p>मह: उत्सवः &lsquo;मह उद्धव उत्सवः&rsquo; इत्यमरः । अदन्तोऽयम् । रेणुनिभात्
परागव्याजात् । खगगिरिरिति शेषाद्रेरेव नामान्तरम् । अत्र विगगनमिति
द्रव्याभावोत्प्रेक्षायां रेणुव्याजेनोत्सृत्वरी भूमिर्द्रव्यं
निमित्तमुपात्तम् ॥</p>
<p>एषा मालारूपाऽपि संभवति, यथा&ndash;</p>
<h2 id="मरकतमणरव-वचरन-करचरणमनहरऽमबरशरव--सफरदङग-इवनङग-वरजभव-वजहर-यदकलकमर--४२९-">मरकतमणिरिव विचरन् करचरणमनोहरोऽम्बुराशिरिव । स्फुरदङ्ग इवानङ्गो व्रजभुवि विजहार यदुकुलकुमारः ॥ ४२९ ॥</h2>
<p>अत्र भगवद्गतानां संचारित्वादीनां मरकतादितादात्म्यविरोधिनां विरोधोपशमाय
विषयिषु मरकतादिष्वारोपेण साधारणीकरणम् । न चेहोपमा शक्या निरूपयितुम्,
विचरत्त्वादीनामुक्तेर्नैष्फल्यापत्तेः । न चोपमानिष्पादकं तेषां साधारण्यं
तदभावेऽपि नैल्यादिभिर्धर्मैः प्रतीयमानैस्तस्या
निष्पत्तेरचारुत्वादुपमानिष्पादकत्वेन कवेरविवक्षितत्वाच्च । न ह्यत्र
विचरत्त्वादिभिर्धर्मैर्मरकतादिसादृश्यं भगवतः कविसंरम्भविषयः । एवं
विचरत्त्वादीनां मरकतादिष्वारोपोऽपि सत्यामुपमायां निष्प्रयोजन एव भवेत् ।
अभेदप्रतिपत्तौ तु अविचरता अकरचरणेनानङ्गेन च तेन तेन
कथमस्याभेदस्संभवेदिति प्रतिकूलमतिमपनेतुं विषयिगतानां
विचरत्त्वाद्यारोपाणामस्त्येवोपयोगः । अत्रैव इवशब्दस्याभावे दृढारोपं
रूपकम् । विषयिगतविशेषणानामभावे उपमा । इवशब्दविशेषणयोरेकतरस्याप्यभावे
शुद्धरूपकमिति विवेकः ॥</p>
<p>एवं जात्यादिभावाभावस्वरूपोत्प्रेक्षाः दिङ्मात्रेणोदाहृताः । अथ
हेतूत्प्रेक्षा । तत्र जातिभावे हेतूत्प्रेक्षा यथा&ndash;</p>
<h2 id="वषगरनतरमणमयसधनवरसऽबधरजसत--वसमरत-नवस-मकरनदपरगपङकल-कमल--४३०-">वृषगिरिनेतुर्मणिमयसौधेनेवोरसाऽब्धिराजसुता । विस्मारिता निवासं मकरन्दपरागपङ्किले कमले ॥ ४३० ॥</h2>
<p>अत्र सौधेनेति जातिः कमलनिवासविस्मरणं प्रति हेतुत्वेनोत्प्रेक्ष्यते
तदेवोत्प्रेक्ष्यमाणहेतोर्निमित्तमित्युपात्तगुणनिमित्ता
जातिभावहेतूत्प्रेक्षा । हेतुफलयोरुत्प्रेक्षाविषयत्वे
निमित्तस्योपादानमेव, न त्वनुपादानम् । तथाहि&ndash;साध्ये अनुपात्ते साधनत्वेन
निर्देशो नान्वयं पुष्णाति तथा साधने अनुपात्ते साध्यत्वेन निर्देशोऽपि ।
तयोरितरेतरसापेक्षत्वात् हेतूत्प्रेक्षायां हि निमित्तं फलम् ।
तस्यानुपादाने कं प्रति हेतुता संगच्छताम् । फलोत्प्रेक्षायां हि साधनं
निमित्तम्, तस्मिन्ननुपात्ते कं प्रति फलत्वं संघटताम् । एवं च
निमित्तनैमितिकयोरन्यतरोपादानेऽन्वयपरिपोषविरहादुभयोपादाननियमे
निमित्तोपादानं नियतमेवेत्यवधेयम् । तथाच उदाहृतेऽस्मिन्पद्ये
उत्प्रेक्षाया निमित्तस्य कमलनिवासविस्मारणस्यानुपादाने सौधेनेति
हेतूत्प्रेक्षा न शोभते । एवं वक्ष्यमाणफलोत्प्रेक्षायामप्यूह्यम् ।
तस्मात् स्वरूपोत्प्रेक्षायामेव निमित्तस्योपादानानुपादने । न तु
हेतुफलोत्प्रेक्षयोरिति द्रष्टव्यम् ॥</p>
<p>गुणहेतूत्प्रेक्षा यथा&ndash;</p>
<h2 id="अचछचछरचरय-मम-सचछतर-इत-परमदत-ननम--सवभमख-दवऽनपरवशत-कसतभमण-सहसरश--४३१-">अच्छाच्छरुचिरयं मम सच्छात्र इति प्रमोदतो नूनम् । स्वाभिमुखे देवेऽनुप्रविशति कौस्तुभमणिं सहस्रांशुः ॥ ४३१ ॥</h2>
<p>अच्छाच्छरुचिः अतिस्वच्छद्युतित्वात् अकुटिलप्रीतित्वाच्चेत्यर्थः ।
हेतुगर्भविशेषणम् । अयं कौस्तुभमणिः मम सच्छात्रः इति प्रमोदतो नूनं देवे
श्रीनिवासे स्वाभिमुखे सति सहस्रांशुः कौस्तुभमणिं अनुप्रविशति योगक्षेमादौ
तदैकरस्यं भजतीति भावः । तत्र प्रतिबिम्बितो भवतीति वास्तवार्थः । भगवत
आभिमुख्ये सत्येव तद्वक्षस्स्थिते कौस्तुभे
सहस्रांशुप्रतिफलनसंभवात्स्वाभिमुखे इत्युक्तिः । अत्र
सच्छात्रताहेतुकप्रमोदो गुणः कौस्तुभानुप्रवेशं प्रति
हेतुत्वेनोत्प्रेक्ष्यते । स एवानुप्रवेशो निमित्तमुपात्तम् ॥</p>
<p>क्रियाहेतूत्प्रेक्षा यथा&ndash;</p>
<h2 id="हरमखरकचनदरलकनशसवनदव-रमय--नयननदवरयगळ-नतयतफलल-नमलनजञमभत--४३२-">हरिमुखराकाचन्द्रालोकानिशसेवनादिव रमायाः । नयनेन्दीवरयुगळं नित्योत्फुल्लं निमीलनाज्ञमभूत् ॥ ४३२ ॥</h2>
<p>अत्र सेचनादिति क्रिया नित्योत्फुल्लतां प्रति हेतुतयोत्प्रेक्ष्यते
सैवोत्फुल्लता निमित्तम् ॥ यथावा&ndash;</p>
<h2 id="सवमसतवनमखहमरचधमकततपरभवदव-नतनतम--जवनभङगवलल-कमलळ-वहत-क-न-सऽरसतम--४३३-">स्वामिंस्त्वन्मुखहिमरुचिधामकृतात्परिभवादिव नितान्तम् । जीवनभङ्गविलोला कमलाळी वहति किं नु साऽरसताम् ॥ ४३३ ॥</h2>
<p>हे स्वामिन्! त्वन्मुखमेव हिमरुचिः आत्मप्रत्यनीकश्चन्द्रमाः
कमलाळीध्वंसनोपकरणवत्त्वद्योतनाय हिमरुचिशब्दः । तस्य धाम्ना तेजसा
प्रभावेण च ‘गृहदेहत्विट्प्रभावा धामानि' इयमरः । कृतात् परिभवादिव
साऽरसतामित्यत्र सा अरसतामिति छेदः, सा अतिरमणीयतया प्रसिद्धा कमलाळी
पद्मपङ्क्तिः । जीवनस्य जीवितस्य भङ्गे विलोला विशेषेण सक्ता &lsquo;सतां म्लाने
माने&rsquo; इत्याद्युक्तरीत्या जीवितपरित्यजनकृतसंकल्पेत्यर्थः । पक्षे जीवनस्य
सलिलस्य भङ्गैस्तरङ्गैः विलोला चञ्चला `लोलश्चलसतृष्णयोः' इत्यमरः ।
अरसतां सर्वविषयवैरस्यं वहति । परपरिभवदूनानां जीवितत्यजनदत्तदृष्टीनां
सर्वत्रानास्थैव भवतीति भावः । अन्यत्र सारसतामिति समस्तं पदम् ।
सरोजतामिति वास्तवार्थः । अत्र परिभवरूपा क्रिया अरसतावहनं प्रति हेतुत्वेन
संभाव्यते । तदेव तत्र निमित्तम् । इयं श्लेषसंकीर्णा ॥</p>
<p>द्रव्यहेतूत्प्रेक्षा यथा&ndash;</p>
<h2 id="बलवनप-बहपदऽपयलमहभभनमहगतढयप--नषट-पदमप-चलत-सवसमनवशवभरण-कल-वसत--४३४-">बलवानपि बहुपादोऽप्यलमहिभूभृन्महागताढ्योपि । नेष्टे पदमपि चलितुं स्वस्मिन्विश्वंभरेण किल वसता ॥ ४३४ ॥</h2>
<p>बलवान् सामर्थ्यवानपि । पक्षे स्थौल्यवानपि &lsquo;स्थौल्यसामर्थ्यसैन्येषु
बलम्&rsquo; इत्यमरः । बलसत्त्वेऽपि करणविरहे कथं गमनसंभव इत्यत आह&ndash;बह्विति ।
बहुपादोऽपि बहुचरणोपि । पक्षे बहुप्रत्यन्तपर्वतोपि । अत एव महत् श्लाघ्यं
गतं गमनं, भावे क्तः । तेन आढ्योपि । पक्षे महान्तः अगाः तरवः
यस्मिंस्तथोक्तः तस्य भावः महागता तया आढ्योपि । अहिभूभृत् शेषाद्रिः शेष
इत्यपि गम्यते । स्वस्मिन् वसता विश्वंभरेणेव पदमपि चलितुं नेष्टे न
शक्नोति । अत्र स्वस्मिन्नवस्थितो विश्वंभरो द्रव्यं अहिभूभृतो निश्चलतां
प्रति हेतुत्वेनोत्प्रेक्ष्यते । सा निश्चलतैव निमित्तमुपात्तम् ॥</p>
<p>यथावा&ndash;</p>
<h2 id="नरमलदषटपरसरणनरधनरमणनपणनजमहम--चनदरदपरसमदव-सनदर-शरसतमसततरगळत--४३५-">निर्मलदृष्टिप्रसरणनिरोधनिर्माणनिपुणनिजमहिमा । चन्द्रादपरस्मादिव सान्द्रा शौरेस्तमस्ततिर्गळति ॥ ४३५ ॥</h2>
<p>निर्मला भ्रमविप्रलम्भादिसंभावनादवीयसी । पक्षे विशदाया दृष्टिः ज्ञानं,
पक्षे दृक् ‘दृष्टिर्ज्ञानेऽक्ष्णि दर्शने' इत्यमरः । तस्याः प्रसरणस्य
निरोधनिर्माणे निपुणः निजः महिमा महत्त्वं यस्यास्सा । तमस्ततिः
अज्ञानसंततिः । ध्वान्तसंहतिश्च । अत्र तमस्ततिगळनं प्रति चन्द्रो द्रव्यं
हेतुतयोत्प्रेक्ष्यते । तमस्ततिगळनमेव निमित्तम् । श्लेषोत्तम्भितेयम् ।
एतेन द्रव्यस्य हेतुत्वेनोत्प्रेक्षणं न संभवतीति वदन्तः प्रत्युक्ताः ॥</p>
<p>यथावा&ndash;</p>
<h2 id="कलधतगर-भवत-सशरकलसमदधमधवसत--अपरणव-मरर-शरदनलकतततरश-स-">कलधौतगिरिं भवता सुश्रीकैलासमृद्धमधिवसता । अपरेणेव मुरारे श्रीदेनालंकृतोत्तराशा सा ॥</h2>
<p>हे मुरारे! सुश्रीकाः एलाः एलालताः ताभिः समृद्धं, अन्यत्र ऋद्धं समृद्धं
सुश्रीश्चासौ कैलासश्च तं तन्नामानं कलधौतगिरिं कनकाचलं शेषाद्रेरेव
नामान्तरमिदमित्यवोचामासकृत् । पक्षे रजतगिरिम् । ‘कलधौतं रूप्यहेम्नोः'
इत्यमरः । अधिवसता श्रीदेन भवता अपरेण श्रीदेन कुबेरेणेव सा उत्तरा
श्रेष्ठा आशा पुरुषार्थविषयकतृष्णा, आशासानानामिति शेषः । अलं पर्याप्ता
कृता परिपूरितेत्यर्थः । पक्षे उत्तराशा उदीची दिक् अलंकृता भूषिता ।
&lsquo;भूषणेऽलम्&rsquo; इति गतिसंज्ञायां ‘कुगति' इति समासः । तदधीशत्वात्तस्येति भावः
। अत्र श्रीदेनेति द्रव्यस्य उत्तराशालङ्करणहेतुत्वेन संभावनं
श्लेषोत्तम्भितम् । अत्रापरशब्दाप्रयोगे प्राचां मते शब्दमात्रसाधर्म्यात्
श्लेष एव स्यात् । नवीनपक्षे अर्थसाधर्म्ये तु श्रीदस्य सिद्धतया उपमैव ।
तत्प्रयोगे तु प्रकृतो भगवानेवापरश्रीदत्वेनाध्यवसीयते, तस्य इवशब्देन
साध्यत्वप्रतीतेरुत्प्रेक्षैव । इवशब्दाप्रयोगे तु
सिद्धत्वादध्यवसायस्यातिशयोक्तिः । इवापरशब्दयोरुभयोरप्यप्रयोगे
रूपकमित्यादयो विशेषा यथासंभवमूह्याः ॥</p>
<p>इदमुदाहरणद्वयं विद्यानाथानुरोधेन । तेन हि&ndash;</p>
<p>प्रतापरुद्रदेवेन क्ष्माभृत्पक्षविजृम्भितम् ।<br>
समुन्मूलितमामूलादपरेणेव वज्रिणा ॥</p>
<p>इति द्रव्यहेतूत्प्रेक्षा उदाह्रियत । यद्यपीदं पद्यं
द्रव्यस्वरूपोत्प्रेक्षाया एवोदाहरणं भवितुमर्हति । अत्र हि इवशब्दापनयने
प्रतापरुद्रे विषये अपरवज्र्यभेदरूपकमेवेति तावदविवादम् । तथाच सति तत्र
इवशब्दयोजने प्रतापरुद्रे अपरवज्रिरूपद्रव्यस्वरूपोत्प्रेक्षैव इवशब्देन
प्रत्याय्येत । यत्र असतीवशब्दे यत्पदार्थे यत्पदार्थरूपकं तत्रैव
सतीवशब्दे तत्पदार्थे तत्पदार्थस्वरूपोत्प्रेक्षेति नियमदर्शनात् । तथाऽपि
यदीह प्रतारुद्रदेवेन समुन्मूलितं अपरवज्रिणेवेत्यन्वयविवक्षया
प्रतापरुद्रहेतुके क्ष्माभृत्पक्षविजृम्भितसमुन्मूलने
अपरवज्रिहेतुकत्वसंभावनविषयत्वं प्रतिपिपादयिषितं तदा भवतीदं
द्रव्यहेतूत्प्रेक्षाया अपि कथंचिदुदाहरणमिति तदाशय उन्नीयते ।
चित्रमीमांसारसगङ्गाधरकारौ तु ईदृशद्रव्यस्वरूपोत्प्रेक्षागन्धदविष्ठमेव
पद्यं द्रव्यहेतूत्प्रेक्षायामुदाहरेताम् । तदनुरोधेन निस्संदिग्धमुदाहरणं
तु ‘बलवानपि बहुपादोपि’ इति प्रागेवोपदर्शितमस्माभिरित्यलं बहुना ॥</p>
<p>अथाभावाभिमानवत्यः&ndash; तत्र जात्यभावहेतूत्प्रेक्षा यथा&ndash;</p>
<h2 id="गगनतल-सवपरभय-सथगत-भनरभवत-ननम--घनरचररस-कसतभमनकटरच-वहतयहगरश--४३७-">गगनतले स्वप्रभया स्थगिते भानोरभावतो नूनम् । घनरुचिरुरसा कौस्तुभमिनकोटिरुचं वहत्यहिगिरीशः ॥ ४३७ ॥</h2>
<p>अत्र भानोर्जातेरभावः कौस्तुभधारणहेतुत्वेनोत्प्रेक्ष्यत
इत्युपात्तक्रियानिमित्तजात्यभावहेतूत्प्रेक्षेयम् ॥</p>
<p>यथावा&ndash;</p>
<h2 id="शररजययतरतथरभरणभररमह-कबलतयम--दयसरत-सललभवनमरत-सवपद-धरव-मरततवमभत--४३८-">शौरेर्जययात्रोत्थैर्भूरेणुभरैर्मुहुः कबलितायाम् । द्युसरिति सलिलाभावान्मरुतां स्वपदे ध्रुवं मरुत्त्वमभूत् ॥ ४३८ ॥</h2>
<p>स्वपदे स्वस्थाने स्ववाचकपदे च मरुत्त्वं मरुभूमित्वं मरुच्छब्दत्वं च ।
आद्यपक्षे तकारस्य &lsquo;अनचि च&rsquo; इति द्वित्वम् । ‘मरुतौ पवनामरौ, समानौ
मरुधन्वानौ’ इति चामरः । अत्र मरुत्त्वप्राप्तिं प्रति सलिलरूपजात्यभावो
हेतुतयोत्प्रेक्ष्यते । श्लेषोज्जीवितेयम् ॥</p>
<p>गुणाभावहेतूत्प्रेक्षा यथा&ndash;</p>
<h2 id="वहरत-मय-सननद-सह-रमय-स-हररव-क-मऽनयत--आशसयमतयनकलभवतपरयण-नशचलऽहगर--४३९-">विहरति मयि सानन्दं सह रमया स हरिरेव किं मेऽन्यत् । आशास्यमित्यनाकुलभावात्प्रायेण निश्चलोऽहिगिरिः ॥ ४३९ ॥</h2>
<p>प्रायेणेत्येतदुत्प्रेक्षाव्यञ्जकम् । अत्र अनाकुलभावादिति गुणभावो
नैश्चल्यं प्रति हेतुत्वेनोत्प्रेक्ष्यते । इयं चलनरूपक्रियाभावनिमित्ता
गुणाभावहेतूत्प्रेक्षा । एवं जात्यादिनिमित्ता अप्यूह्याः ॥</p>
<p>क्रियाभावहेतूत्प्रेक्षा यथा&ndash;</p>
<h2 id="मधयमत-तयकत-तव-मधयममरवकछर-परतपयप--तदलभतकरशमन-नन-परपहशलपतदयत--४४०-">मध्यमतां त्यक्तुं तव मध्यममर्वाक्छिरः प्रतप्यापि । तदलाभात्क्रशिमानं नूनं प्रापाहिशैलपतिदयिते ॥ ४४० ॥</h2>
<p>तव मध्यमं मध्यमतां उत्कर्षापकर्षशून्यतां, पक्षे अवलग्नतां त्यक्तुं
अर्वाक्छिरः प्रतप्यापि अधश्शिरस्तपस्तप्त्वाऽपि
विलोमतयाऽवस्थानमेवाधश्शिरस्तपस्यात्वेनाध्यवसीयते । तदलाभात्
मध्यमतात्यागाप्राप्तेः मध्यममिति वर्णावळेर्विलोमत्वेऽपि
मध्यममित्येवावस्थानाच्छब्दार्थयोस्तादात्म्यमुपजीव्य तदलाभादित्युक्तम् ।
क्रशिमानं प्राप । अत्र लाभक्रियाभावः क्रशिमप्राप्तिं प्रति
हेतुत्वेनोत्प्रेक्ष्यत इति क्रियानिमित्तक्रियाभावहेतूत्प्रेक्षेयं
श्लेषातिशयोक्त्युत्तम्भिता । एवं जात्यादिनिमित्तक्रियाभावोत्प्रेक्षा
अप्यूह्याः ॥ द्रव्याभावहेतूत्प्रेक्षा यथा&ndash;</p>
<h2 id="अहगरग-हररचभससवदकषणरधङगकऽप-मचकत--कळ-गर-समजन-शरवभवदवतयरथम--४४१-">अहिगिरिगा हरिरुचिभिस्स्वदक्षिणार्धाङ्गकेऽपि मेचकिते । काळी गौरी समजनि शर्वाभावादिवात्यर्थम् ॥ ४४१ ॥</h2>
<p>काळी निसर्गतो नीलवर्णा हरार्धशरीरस्था पार्वती ‘जानपद’ इत्यादिना ङीष् ।
अहिगिरिगा भगवत्सेवार्थं शेषाद्रिगता सतीति भावः । हरिरुचिभिः
श्यामलाभिरिति भावः । स्वदक्षिणार्धाङ्गकेऽपि भर्तृरूपे
स्वदक्षिणार्धावयवेऽपि अर्धनारीश्वरस्य पार्वतीदक्षिणार्धशरीरस्थत्वात् ।
मेचकिते श्यामलिते सति । अपिशब्दस्स्वशरीरश्यामलिमानं समुच्चिनोति ।
शर्वाभावादिव स्ववल्लभाभावादिव शरीरदक्षिणवामार्धयोरुभयोरप्यविशेषेण
निपद्यमाने कालिम्नि पत्यर्धशरीरेऽपि स्वशरीरार्धान्तरसंभावनया
पत्युरभावमाशङ्क्य निर्वेदमश्नुवानेति भावः । अत्यर्थं गौरी बभूव
पाण्डुराऽऽसीत् । अन्यथा स्वतः कालवर्णाया अस्याः कथं गौरवर्णता स्यादिति
भावः । एकस्या एव पार्वत्याः कालवर्णत्वगौरवर्णत्वविरोधो जन्मभेदेन
परिहार्यः । अत्र शर्वरूपद्रव्याभावः काळ्याः निर्वेदपूर्वकगौरतां प्रति
हेतुत्वेन संभावित इति गुणनिमित्तेयं द्रव्याभावहेतूत्प्रेक्षा ।
‘अन्यार्धाभ्यामिवोत्पन्नमर्धनारीश्वरान्तरम्' इति द्रव्योत्प्रेक्षोदाहरणे
&lsquo;वस्तुतोऽर्धनारीश्वरस्यैकत्वात् द्रव्योत्प्रेक्षा&rsquo; इत्युक्तं
चित्रमीमांसायाम् । अतोऽर्धनारीश्वरस्य द्रव्यत्वमव्याहतम् ॥</p>
<p>यथावा&ndash;</p>
<h2 id="चनतमणरभवदधरण-चनतमणकषतधरनदरम--सरवमनरथवतरणधरवहमसजजजगतसरषट-">चिन्तामणेरभावाद्धरणौ चिन्तामणिक्षितिधरेन्द्रम् । सर्वमनोरथवितरणधूर्वहमसृजज्जगत्स्रष्टा ॥</h2>
<p>अत्र धरण्यधिकरणकचिन्तामण्यभावश्चिन्तामणिगिरिसर्जनं प्रति हेतुतया
संभावितः । क्रियानिमित्तेयं द्रव्याभावहेतूत्प्रेक्षा । चिन्तामणिगिरिरिति
शेषाद्रेरेव नामान्तरमित्यवोचाम, तन्न विस्मर्तव्यम् । इति
हेतूत्प्रेक्षादिक् ॥</p>
<p>अथ फलोत्प्रेक्षा&ndash;तत्र जातिफलोत्प्रेक्षा यथा&ndash;</p>
<h2 id="रमय-सह-वषशखरण-समय-वजहरषत-मररत--पटमणडपय-नन-जमभनतऽमभधरसससरमभ--४४३-">रमया सह वृषशिखरिणि समये विजिहीर्षतो मुरारातेः । पटमण्डपाय नूनं जृम्भन्तेऽम्भोधरास्ससंरम्भाः ॥ ४४३ ॥</h2>
<p>अत्र पटमण्डपत्वरूपजात्यवच्छिन्नः अम्भोधरजृम्भणस्य फलतयोत्प्रेक्ष्यत इति
क्रियानिमित्तजातिफलोत्प्रेक्षा । न चात्र संपादनक्रियामन्तरा शुद्धाया
जातेरफलत्वात्क्रियाया एव फलत्वमिति वाच्यम् । संपादनस्य संसर्गतया
तद्द्वारेणैव जात्यादेः फलत्वोपपत्तेः । अन्यथा फलत्वबोधकचतुर्थ्या
अनुपपत्तेः । अत एव ‘यशसे विजिगीषूणां प्रजायै गृहमेधिनाम् , ब्राह्मण्याय
तपस्तेपे विश्वामित्रस्सुदारुणम्’ इत्यादयः प्रयोगा उपपद्यन्ते । एवं
जात्यादिनिमित्ता अपि जातिफलोत्प्रेक्षा उदाहार्याः ॥</p>
<p>गुणफलोत्प्रेक्षा यथा&ndash;</p>
<h2 id="असतघनरचर-इत-मतसदशखय-हररशस-नगमनत--इत-तदशनलमन-वध-कलङक-दधत-क-सवङग--४४४-">असितघनरुचिर इति मत्सदृशाख्यो हरिरशंसि निगमान्तैः । इति तादृशनीलिम्ने विधुः कलङ्कं दधाति किं स्वाङ्गे ॥ ४४४ ।।</h2>
<p>अत्र हरिविधुशब्दौ भगवच्चन्द्रोभयवाचिनौ । असितघनरुचिरः नीलाम्बुदमनोहर
इति । निगमान्तैः &lsquo;नीलतोयदमध्यस्था&rsquo; श्यामाच्छबलं प्रपद्ये शबलाच्छयामम्'
इत्यादिभिः अशंसि प्राशस्यत । अत्र नीलिमा गुणः फलत्वेनोत्प्रेक्ष्यते
कलङ्कधारणं निमित्तमिति क्रियानिमित्तगुणफलोत्प्रेक्षा । एवं
जात्यादिनिमित्ता अपि गुणफलोत्प्रेक्षा ऊहनीयाः ॥</p>
<p>क्रियाफलोप्रक्षा यथा&ndash;</p>
<h2 id="तरवकरममव-वकरममभयसयनत-पर-तटतवनत--उददमन-परवषयजजमभनतऽहगरमपरयपर-">त्रैविक्रममिव विक्रममभ्यस्यन्तः परं तटित्वन्तः । उद्दामानः प्रावृष्युज्जृम्भन्तेऽहिगिरिमुपर्युपरि ॥</h2>
<p>अभ्यस्यन्त इव अभ्यसितुमिवेत्यर्थः । ‘लक्षणहेत्वोः' इति शता ।
अर्जयन्वसतीत्यादाविव हेतुरिह फलम् । अहिगिरिमुपर्युपरि
अहिगिरेस्समीपपरिप्रदेश इत्यर्थः । &lsquo;उपर्यध्यधसस्सामीप्ये&rsquo; इति द्विर्भावः
‘धिगुपर्यादिषु त्रिषु' इति तद्योगे द्वितीया । अत्राभ्यस्यन्त इति क्रिया
फलत्वेनोत्प्रेक्ष्यते । उज्जृम्भणक्रिया निमित्तमिति क्रियानिमित्ता
क्रियाफलोत्प्रेक्षा । जात्यादिनिमित्ता अप्यमुयैव दिशा प्रतिपत्तव्याः ॥</p>
<p>द्रव्यफलोत्प्रेक्षा यथा&ndash;</p>
<h2 id="सरभलवनमलमलदलकलत-नभकमलपरलगनन--दधदलन-मधदलन-धतरऽननतय-क-न-सनदध--४४६-">सुरभिलवनमालामिलदलिकुलतो नाभिकमलपरिलग्नान् । दधदलिनो मधुदलनो धात्रेऽनन्ताय किं नु संनद्धः ॥ ४४६ ॥</h2>
<p>वनमालामिलदलिकुलात् नाभिकमले संलग्नान् संबद्धानित्यर्थः । अनेन अळिनां
तदारुण्यसंक्रान्तिर्द्योत्यते । मधुदलनः मधुमथन इत्यर्थः । अनन्ताय धात्रे
अनेकांश्चतुर्मुखान्निर्मातुमिति यावत् । अत्र धाता द्रव्यं
फलतयोत्प्रेक्ष्यते । अळिधारणक्रिया निमित्तमिति
क्रियानिमित्तद्रव्यफलोत्प्रेक्षा । एवं जात्यादिनिमित्ता अपि
द्रव्यफलोत्प्रेक्षा उदाहार्याः ॥</p>
<p>अथाभावाभिमानवत्यः फलोत्प्रेक्षाः&ndash;तत्र जात्यभावफलोत्प्रेक्षा यथा&ndash;</p>
<h2 id="यमलरजनयरहरपदकमलमरशदवमकतमलचय--मनय-वसनतयहगरवनय-तरवपयभरहतवय--४४७-">यमलार्जुनयोर्हरिपदकमलामर्शाद्विमुक्तिमालोच्य । मन्ये वसन्त्यहिगिरावन्ये तरवोप्यभूरुहत्वाय ॥ ४४७ ॥</h2>
<p>अत्राभूरुहत्वायेति जात्यभावः फलत्वेन संभाव्यते । विमुक्त्यालोचनक्रिया
निमित्तमिति क्रियानिमित्तजात्यभावफलोत्प्रेक्षा । एवं जात्यादिनिमित्ता
अप्यूह्याः । अभूरुहत्वाय अतरुत्वाय भुविजननाभावाय च, निश्श्रेयसायेति
यावत् ॥</p>
<p>गुणभावफलात्प्रेक्षा यथा&ndash;</p>
<h2 id="तकषणयमह-लकबनधरनचतमत-कसतभभवनभसवन--ननमतकषणयय-हररहदय-शरयत-कपझरशशरम--४४८-">तैक्ष्ण्यमिह लोकबन्धोरनुचितमिति कौस्तुभोभवन्भास्वान् । नूनमतैक्ष्ण्याय हरेर्हृदयं श्रयते कृपाझरीशिशिरम् ॥ ४४८ ॥</h2>
<p>अत्रातैक्ष्ण्यायेति गुणभाव फलत्वेनोत्प्रेक्ष्यते ।
कृपाझरीशिशिरहरिहृदयाश्रयणक्रिया निमित्तम् । एवं जात्यादिनिमित्ता अपि
ज्ञेयाः ॥</p>
<p>क्रियाभावफलोत्प्रेक्षा यथा&ndash;</p>
<h2 id="सरवष-सवदयततमहदयसथतयनवलकनयव--वदयतपरभनभभससवभभरचछदयत-दश-लकषम--४४९-">सर्वेषां स्वदयिततमहृदयस्थित्यनवलोकनायेव । विद्युत्प्रभानिभाभिस्स्वभाभिराच्छादयति दृशो लक्ष्मीः ॥ ४४९ ॥</h2>
<p>सर्वेषामित्येतत् दृश इत्यत्रान्वेति । अत्रावलोकनक्रियाया अभावः
फलत्वेनोत्प्रेक्ष्यते । आच्छादनक्रिया निमित्तम् । एवं
जातिगुणद्रव्यनिमित्ता अपि विभावनीयाः ।</p>
<p>द्रव्याभावफलोत्पेक्षा यथा&ndash;</p>
<h2 id="हमशखरतरदशसरतकलशदधगरशशशवलपय--शङकऽहशलशखरयशवलस-दश-वश-भधयत--४५०-">हिमशिखरित्रिदशसरित्कलशोदधिगिरिशशशिविलोपाय । शङ्केऽहिशैलशेखरयशोविलासो दिशो विशो (भ)धयते ॥ ४५० ॥</h2>
<p>अत्र हिमशिखरिमुखद्रव्याभावः फलत्वेन संभाव्यते विशो (भ) धनक्रिया
निमित्तम् । एवमेवान्यदप्यूह्यम् ।</p>
<p>इह जात्यादयो हि भेदाः प्राचामनुरोधादुदाहृताः । वस्तुतस्तु नैतेषामस्ति
चमत्कृतौ वैलक्षण्यमित्यनुदाहरणीया एवैते । चमत्कृतिवैलक्षण्यं
स्वरूपहेतुफलात्मकानां त्रयाणां प्रकाराणामेवेति ध्येयम् ॥</p>
<p>एवं— मन्ये शङ्के ध्रुवं प्रायो नूनमित्येवमादिभिः ।</p>
<p>उत्प्रेक्षा व्यज्यते शब्दैरिवशब्दोपि तादृशः ॥</p>
<p>इत्युक्तप्रकारवाचकशब्दघटिताः वाच्योत्प्रेक्षाः पदर्शिताः । तदप्रयोगे
गम्योत्प्रेक्षा भवति ॥</p>
<p>तत्र वस्तूत्प्रेक्षा यथा&ndash;</p>
<h2 id="ईपसतसर-नकम-तव-सरहतत-मदमब-गचछनत--परपयतनतनमखत-सरजयगयलमभदरजयग--४५१-">ईप्सितसरा निकामं तव सरहिततां मदम्ब गच्छन्ती । प्राप्यातान्तोन्मुखतां सरोजयुग्यलमभूदुरोजयुगी ॥ ४५१ ॥</h2>
<p>सरोजयुगी निकामं ईप्सिताः सराः मुक्ताहाराः यया सा ईप्सितसरा । पक्षे–
ईप्सितं सरः कासारो यस्यास्सा ईप्सितसराः । सान्तोऽयं शब्दः । तव सरहिततां
हारहितत्वं अन्यत्र सवर्णरहितत्वं गच्छन्ती ‘लक्षणहेत्वोः' इति शता ।
हेतुरिह फलम् । गन्तुमित्यर्थः । अन्यत्र हेत्वर्थे । अत एव अलं अतान्ता
अम्लाना सती उन्मुखतां औत्सुक्यं, पक्षे अतान्तोन्मुखतामिति समस्तं पदम् ।
अतान्तः तवर्णरहितचरमभागः उत् उवर्ण इत्यर्थः । उदित्यत्र तकारोत्सादने उ
इत्येवावशेषात् । सः मुखे प्रारम्भे यस्यास्सा तस्याः भावः अतान्तोन्मुखता
तां &lsquo;शरदः कृतार्थता’ इत्यादाविव सामान्ये नपुंसकं ततस्तल् । प्राप्य तव
उरोजयुगी स्तनद्वयी अभवत् तत्त्वेन जातेत्यर्थः । पक्षे उक्तरीत्या
सरोजयुगीशब्दः उरोजयुगीशब्दो निष्पन्न इत्यर्थः । अत्र
उरोजयुग्यास्सरोजयुगीतादात्म्योत्प्रेक्षायां वाचकश्शब्दो नोपात्त इति
प्रतीयमानेयम् ॥</p>
<p>तत्रैव हेतूत्प्रेक्षा यथा&ndash;</p>
<h2 id="नलनयननदवरवसमररचनचयसततपरचयत--चकषशशरतगरशखर-सकषदबरहमततमचकम-भत--४५२-">नीलानयनेन्दीवरविसृमररुचिनिचयसततपरिचयतः । चक्षुश्श्रुतिगिरिशिखरे साक्षाद्ब्रह्मात्तमेचकिम भाति ॥ ४५२ ॥</h2>
<p>अत्र परिचयत इति हेतूत्प्रेक्षायां वाचकश्शब्दोऽनुपात्त इतीयमपि
प्रतीयमाना अर्थसामर्थ्यावसेयत्वात् ॥</p>
<p>तत्रैव फलोत्प्रेक्षा यथा&ndash;</p>
<h2 id="ननवमब-करणत-सवमनवरथयत-तव-शरवणय-">नन्वम्ब कर्णतां स्वामन्वर्थयितुं तव श्रवणयु-</h2>
<h2 id="गमम--सहजजजवलमणकणडलससपरशनत-परतततमत--४५३-">ग्मम् । सहजोज्ज्वलमणिकुण्डलसंस्पर्शनतः प्रतीततामेति ॥ ४५३ ॥</h2>
<p>नन्वम्ब तव श्रवणयुग्मं कर्तृ स्वां कर्णतां कर्णशब्दवाच्यतां
&lsquo;श्रोत्रराधेययोः कर्णः&rsquo; इति रत्नमाला । अन्वर्थयितुं सहजं स्वजन्मसमये
सहैव जातं उज्ज्वलं च, पक्षे निसर्गत एव देदीप्यमानं यन्मणिकुण्डलं
सहजेनोज्ज्वलमिति समासः । तस्य संस्पर्शनतः वितरणात्, पक्षे अवमर्शात् ।
&lsquo;सहजस्तु निसर्गे ना सहोत्थे पुनरन्यवत्, स्पर्शनो मारुते पुंसि दाने
स्पर्शे नपुंसकम्&rsquo; इति च मेदिनी । प्रतीततां हृष्टतां एति शरीरेण सह जातमपि
मणिकुण्डलमुत्कृत्य याचते द्विजवेषभाजे सुरराजे दत्वाऽपि नान्वतप्यत अपितु
हृष्ट एवासीदिति तदौदार्यातिशयप्रशंसनम् ॥</p>
<p>यद्वा&ndash;स्पर्शनतः दाने विषये, सप्तम्या आद्यादित्वात्तसिः । प्रतीततां
सादरतामित्यर्थः.</p>
<p>याचतो मोदमादत्ते वाञ्छितादधिकप्रदः ।<br>
अनुव्रज्य प्रियं ब्रूते तस्मात्कर्णस्तवाधिकः ॥</p>
<p>इत्युक्तेरिति भावः । पक्षे प्रतीततां उक्तविधमणिकुण्डलस्पर्शनेन
भूषिततामित्यर्थः । &lsquo;प्रतीतस्सादरे ज्ञाते हृष्टप्रख्यातयोस्त्रिषु,
प्रतीतः प्रथिते हृष्टे परिज्ञाते विभूषिते&rsquo; इति मेदिनीरत्नमाले । एति
प्राप्नोति । अत एव कर्णशब्दान्वर्थनमिति भावः । महाभारते दानाय
सहजकवचकुण्डलयोः कर्तनादेव हि राधेयस्य कृन्ततीति कर्ण इति नाम
व्युत्पादितम् । अत्र कर्णतामन्वर्थयितुमिति फलोत्प्रेक्षायां
वाचकमनुपात्तम् । एवं प्रागुदाहृतेष्वेव पद्येषु वाचकपरित्यागे तास्सर्वा
अपि प्रतीयमाना भवन्तीति नात्र तद्विशेषाः प्रतायन्ते ॥</p>
<p>धर्मस्वरूपोत्प्रेक्षा यथा&ndash;</p>
<h2 id="मनय-भवतकपय-महमपर-फणनदरशखरवध--पपयसप-जनत-परम-शरय-ददत-यऽकसमत--४५४-">मन्ये भवत्कृपाया मोहमपारं फणीन्द्रशिखरिविधो । पापीयसोपि जन्तोः परमं श्रेयो ददाति याऽकस्मात् ॥ ४५४ ॥</h2>
<p>पापीयसोपि जन्तोः गृध्रादेरिति भावः । अत्र
पूर्वार्धोत्प्रेक्षितमोहरूपधर्मसिद्धये द्वितीयार्धे
आकस्मिकनिरतिशयश्रेयोदानमुपात्तम् ॥</p>
<p>इदमत्रावधेयम्&ndash;उत्प्रेक्ष्यमाणेष्वपि यस्य विषयिण उत्प्रेक्षा
विधेयतयाऽवभासते तदीयोत्प्रेक्षयैव व्यपदेशः प्राधान्यात् । तेन
&lsquo;अच्छाच्छरुचिः&rsquo; इति श्लोके सहस्रांशुगततया प्रमोदस्योत्प्रेक्षणेऽपि न
तदुत्प्रेक्षया व्यपदेशो न्याय्यः । तस्या अङ्गत्वेनानुवाद्यत्वात् किंतु
पञ्चम्यर्थोत्प्रेक्षया, तस्या एव नूनशब्दवेद्यत्वेन विधेयत्वात् । तथा
‘त्रैविक्रममिव विक्रमम्&rsquo; इति पद्ये त्रैविक्रमविक्रमाभ्यसनोत्प्रेक्षयाऽपि
व्यपदेशो न युक्तः किंतु शत्रर्थफलोत्प्रेक्षया । एवं ‘हृदयास्पदया’ इति
‘नाथ तव नाभिसरसि' इत्यादिपद्येषु न फलोत्प्रेक्षया व्यपदेशो युज्यते ।
नापि &lsquo;करपद्मेन&rsquo; इति पद्ये सितकरबिम्बतादात्म्योत्प्रेक्षया तदुन्मीलितया
करपद्मकर्तृकद्वेषहेतुकमध्यच्छिद्रीकरणपूर्वकप्रकोष्ठवयनकर्मतादात्म्योत्प्रेक्षया
वा, पूर्वोक्तादेव हेतोः । एवमेव सर्वत्रापि &lsquo;प्रधानेन व्यपदेशा भवन्ति&rsquo;
इति न्यायात्प्रधानभूतोत्प्रेक्षयैव व्यपदेश इति । धर्मोपि तावदत्र
द्विविधः&ndash;स्वत एव साधारणः, साधारणीकरणोपायेनासाधारणोपि साधारणीकृतश्च । स
चोपायः क्वचिद्रूपकं क्वच्छिलेषः क्वचिदपह्नुतिः
क्वचिद्बिम्बप्रतिबिम्बभावः क्वचित्तत्करम्भितवस्तुप्रतिवस्तुभावः
क्वचिदुपचारः क्वचिदभेदाध्यवसायरूपोऽतिशयः । तत्र स्वत एव साधारणो धर्मः
प्रागुदाहृते &lsquo;नीलगुणेनाक्रान्ते&rsquo; इति पद्ये विषयविषयिणोः
कनकवसनपीतगुणयोरौज्ज्वल्यम् । साधारणीकृतस्तु प्रागुदाहृत एव
‘भ्रूयुगळधनुर्लस्तकसंहितनासाकरीरसंलग्नम्’ इति पद्ये प्रथमार्धगतो धर्मः
रूपकेण विषयविषयिसाधारणीकृतः ॥</p>
<p>श्लेषेण साधारणीकृतो यथा&ndash;</p>
<h2 id="सरभसवरसपरशनललपययतसमसतलकसतवम--यनमधवस-तततव-वसनतमहशलनथ-जनम--४५५-">सुरभिस्वैरस्पर्शनलीलाप्यायितसमस्तलोकस्त्वम् । यन्माधवोसि तत्त्वां वसन्तमहिशैलनाथ जानीमः ॥ ४५५ ॥</h2>
<p>सुरभेः कामधेनोः स्वैरस्पर्शनं स्वच्छन्दवितरणं तस्य लीलया
कामगवीवादान्यकतुल्यवादान्यकेनेत्यर्थः । अन्यत्र सुरभिः
घ्राणतर्पणस्सुगन्धिरित्यर्थः ।</p>
<p>सुरभिश्चम्पके स्वर्णे जातीफलवसन्तयोः ।<br>
सुगन्धौ च मनोज्ञे च वाच्यवत्सुरभिस्स्मृतः ॥</p>
<p>इति विश्वः । स्वैरः &lsquo;मन्दस्वच्छन्दयोस्स्वैरः&rsquo; इत्यमरः । यः स्पर्शनो
मलयमारुत इत्यर्थः । &lsquo;स्पर्शनो मारुते पुंसि दाने स्पर्शे नपुंसकम्&rsquo; इति
मेदिनी । तस्य लीलया विलासेन प्रसरणेनेति यावत् । आप्यायितसमस्तलोकः उभयत्र
तुल्योऽर्थः । माधवः श्रीनिवास माधवाख्य ऋतुश्च यत् यस्मात् असि, तत् त्वां
वसन्तं जानीमः । अयमुपात्त एव भवति नानुपात्तः अप्रसिद्धत्वात् ।
श्लेषेतरस्तु अनुपात्तश्चापि भवति यथा ‘मरकतमणिरिव विचरन्' इत्यादौ
नैल्यादिः। न चात्र विचरत्वादिरूप उपात्त एव साधारणो धर्मः साधारण्यार्थमेव
हि विषयिण्यारोप इति वाच्यम् । तस्यारोपेण कृतेऽपि साधारण्ये
असुन्दरत्वेनोत्प्रेक्षोन्मेषकत्ववैधुर्यात् । साधारणीकरणं तु
प्रतिबन्धनिरासार्थमित्यवोचामैव ॥</p>
<p>यथा&ndash;</p>
<h2 id="सतपदमशङखकचछपमकर-घननल-तव-मकनदपदम--वरकनदनख-मनय-समहपदम-तत-नधमय-तवम--४५६-">सत्पद्मशङ्खकच्छपमकरं घननील तव मुकुन्दपदम् । वरकुन्दनखं मन्ये सुमहापद्मं ततो निधिमयं त्वाम् ॥ ४५६ ॥</h2>
<p>हे घननील! मेघश्यामल! पक्षे घनः नीलो निधिविशेषो यस्य स तथोक्तः तस्य
संबुद्धिः । हे मुकुन्द! मुक्तिदायिन्! पृषोदरादित्वात्साधुः । पक्षे हे
मुकुन्दनिधे! तव पदं चरणं सन्तः पद्मशङ्खकच्छपमकराः यस्मिंस्तत्
पद्माद्याकाररेखासंपन्नमित्यर्थः । पक्षे पद्मादिनामनिधिविशेषवदित्यर्थः ।
वराणि कुन्दानि कुन्दकुसुमानीव नखानि, पक्षे वरकुन्दौ निधिविशेषौ नखेषु
यस्य तत्तथोक्तम् । ततः तस्मात् महती पद्म श्रीर्यस्य तं, पक्षे
महापद्मनिधिं च । त्वां निधिमयं &lsquo;महापद्मश्च पद्मश्च&rsquo; इत्युक्तनिधिमयं
मन्ये । अत्रोत्प्रेक्ष्यमाणस्य निधिमयस्य धर्मेषु
पद्मादिनिध्याश्रितचरणत्वादिकेषु विशेषणीभूतैस्तत्तन्निधिभिर्विषयस्य भगवतो
धर्मेषु कमलशङ्खादिरेखाश्रितपदत्वादिषु विशेषणानां पद्मादीनां श्लेषेण
तादात्म्यसंपादनद्वारा तथाविधधर्माणां साधारण्यसंपत्तिः ॥</p>
<p>यथा वा&ndash;</p>
<h2 id="इह-भरगवसमदधससरसवत-भतयपतयक-द-">इह भार्गवीसमृद्धिस्सरस्वती भात्युपत्यका दु-</h2>
<h2 id="रग--अचयतधतरशयतसतरमरतमय-इव-वषदररयमनध--४५७-">र्गा । अच्युतधात्रीशयितस्त्रिमूर्तिमय इव वृषाद्रिरयमिन्धे ॥ ४५७ ॥</h2>
<p>इह अद्रौ भार्गवी प्रपातसंबन्धिनी ‘प्रपातस्तु तटो भृगुः' इत्यमरः ।
समृद्धिस्संपत् भाति । पक्षे संतता ऋद्धिर्यस्यास्सा समृद्धिः
महाविभूतिरित्यर्थः । भार्गवी लक्ष्मीः भाति । उपत्यका आसन्नभूमिः ।
सरांस्यस्यां सन्तीति सरस्वती । भूम्नि मतुप् । &lsquo;तसौ मत्वर्थे’ इति
भसंज्ञाविधानान्न पदकार्यरुत्वोत्वे । पक्षे भारतीत्यर्थः। गन्तुमशक्या
दुर्गा च । पक्षे गौरी च भाति । अच्युतं यथा स्यात्तथा धात्र्यां भूम्यां
शयितः स्थित इति यावत् । शीङः कर्तरि क्तः । पक्षे अच्युतो भगवान् धाता
ब्रह्मा ईट् ईशानश्च अच्युतधात्रीशः । इदं द्वितीयाबहुवचनम् । इतः प्राप्तः
। इणः कर्तरि क्तः । यद्वा- इतः अस्मिन्गिरौ सप्तम्यास्सार्वविभक्तिकस्तसिः
। अच्युतधात्रीश इति प्रथमाबहुवचनं अर्थस्तूक्त एव । भान्तीति
वचनविपरिणामेनान्वयः । धात्रीशयित इत्यत्र धात्रीशस् इत इति स्थिते
रुत्वयत्वयोः कृतयोः ‘लोपश्शाकल्यस्य’ इति यलोपस्य वैकल्पिकत्वान्नेह
यकारलोपः । अत एव अयं वृषाद्रिः त्रिमूर्तिमय इव हरिविरिञ्चिहरमय इव इन्धे
दीप्यते । अत्र उत्प्रेक्ष्यमाणस्य त्रिमूर्तिमयस्य धर्मेषु
समृद्धिभार्गव्याद्यधिकरणत्वादिषु विशेषणीभूताभिर्भार्गव्यादिभिर्विषयस्य
वृषाद्रेर्धर्मेषु भृगुसंबन्धिसमृद्धिमत्त्वादिषु विशेषणीभूतानां
भृगुसंबन्धिसमृद्ध्यादीनां श्लेषेण तादात्म्यसंपादनद्वारा तादृशधर्माणां
साधारणतासंपत्तिः ॥</p>
<p>यथा वा-</p>
<h2 id="शभपषयरगरचजष-समहनल-वदरभव-">शुभपुष्यरागरुचिजुषि सुमहानीले विदूरभव-</h2>
<h2 id="कलत--अचयत-रतनमयतव-तवय-नयतमवम-पदमरगपद--४५८-">कलिते । अच्युत रत्नमयत्वं त्वयि नियतमवैमि पद्मरागपदे ॥ ४५८ ॥</h2>
<p>शुभं पुष्णातीति शुभपुट् तस्मिंस्तथोक्ते अरागेषु विरतेषु रुचिजुषि
प्रीतिभाजि । पक्षे शुभाः पुष्यरागाः रत्नविशेषाः तै रुचिजुषि परभागभाजीति
यावत् । सुमहानीले अतिमात्रश्यामले । पक्षे मणिविशेषे । विदूरः दवीयान्
भवस्संसारो येषां तैः अस्पृष्टसंसारगन्धैर्नित्यमुक्तादिभिः कलिते सेविते ।
पक्षे विदूरभवैः वैदूर्यैः कलिते पद्मस्य राग इव रागो ययोस्ते पदे चरणे
यस्य तस्मिन् । पक्षे पद्मरागाणां मणीनां पदे आश्रये अत एव हे अच्युत!
त्वयि उक्तरूपे त्वयि रत्नमयत्वं अवैमि संभावये । अत्रोत्प्रेक्ष्यमाणस्य
रत्नमयस्य धर्मेषु शुभपुष्यरागरुचिभाक्त्वादिकेषु
विशेषणीभूतैस्तत्तद्रत्नैः विषयस्य भगवतो धर्मेषु शुभपोषकत्वादिषु
विशेषणीभूतानां शुभपोषणादीनां श्लेषेण तादात्म्यसंपादनम् ॥</p>
<p>पूर्वोदाहरणयोराद्ये ‘सत्पद्म’ इति पद्ये अभङ्गश्लेषेण द्वितीये ‘इह
भार्गवी&rsquo; इति पद्ये सभङ्गाभङ्गश्लेषाभ्यां साधारणीकरणं वक्ष्यमाणरत्नवळ्या
रूपकेण च संकीर्णता च । अस्मिन् शुभपुष्यराग’ इति पद्ये तूभयविधश्लेषेण
साधारणीकृतिमात्रमिति विशेषः ॥</p>
<p>यथावा&ndash;</p>
<h2 id="सवयततहमकट-परयससपजयत-महनदरण--परसरवणसवतसवत-दस-कमसय-शषगर-">स्वायत्तहेमकूटः प्रायस्संपूज्यते महेन्द्रेण । प्रस्रवणसेवितोसावेते दासाः किमस्य शेषगिरेः ॥</h2>
<p>अत्र हेमकूटमहेन्द्रप्रस्रवणशब्दा गिरिविशेषवाचिनः । अर्थान्तरं तु
स्पष्टमेव । ‘उत्सः प्रस्रवणम् ' इत्यमरः । एते गिरय इत्यर्थः । अत्र
हेमकूटादिशैलेषु विषये शेषाद्रिदासतादात्म्योत्प्रेक्षायां
तदायत्तत्वादिलक्षणो विषयिधर्मः श्लेषेण विषयाणां तदाश्रितानां च
कनकशिखरवृत्रारिनिर्ज्झराणामभेदसंपादनद्वारा विषयसाधारणीकृतः ॥</p>
<p>अपह्नुत्या साधारणीकरणं यथा&ndash;</p>
<h2 id="हदयसपद-तव-दय-वदनत-समतभनभददञचनत--भव-फणगरमणरमण-सववषयमखल-समकषत-मनय--४६०-">हृदयास्पदा तव दया वदनात् स्मितभानिभादुदञ्चन्ती । भुवि फणिगिरिमणिरमणि स्वविषयमखिलं समीक्षते मन्ये ॥ ४६० ॥</h2>
<p>यथा अवरोधगता महाराज्ञी&ndash; विलासवशादुच्चैस्सौधान्तरादुदेत्य निखिलं
निजदेशं पश्यति तथा तव हृदयगा दया उच्चैर्वदनमधिरुह्य स्वगोचरमखिलं जनं
समीक्षत इवेति भावः। अत्र स्वविषयविलोकनस्य दयायामुत्प्रेक्षणे
तदर्थमान्तरप्रदेशाद्बहिरुद्गमनमपेक्षितं, तच्च बहिःप्रदेशसम्बन्धरूपं
स्मितप्रभामात्रवृति दयायां न संभवतीति स्मितप्रभापह्नवेन दयागतं क्रियते ॥</p>
<p>यथावा&ndash;</p>
<h2 id="मकटदमणवयजतपरत-ननतवमतय-भवत-नयन--पशयत-इवश-वषवकपरकशनयष-वशवतशचकषरत--४६१">मकुटादिमणिव्याजात्परितो नानात्वमेत्य भवतो नयने । पश्यत इवेश विष्वक्प्रकाशनायैष विश्वतश्चक्षुरिति ॥ ४६१॥</h2>
<p>हे ईश! सर्वेश्वर! भवतो नयने कर्तृणी एषः सर्वेश्वरो भगवान्
विश्वतश्चक्षुः सर्वतोमुखलोचनवानिति प्रकाशनाय पश्यत इवेति योजना । अत्र
‘विश्वतश्चक्षुरुत विश्वतोमुखः' इति श्रुत्यर्थोऽनुसंधेयः । इह युगपत्
विष्वग्दर्शनस्य नयनयोरुत्प्रेक्षायां तन्निमित्तं
तयोर्विष्वग्वृत्तित्वमपेक्षितं, तच्च मकुटादिगतमणिवृत्ति न तु नयनवृत्ति
भवतीति मण्यपह्नुत्या नयनगतं वितन्यते ॥</p>
<p>यथावा&ndash;</p>
<h2 id="तवकचरतररप-दव-शरवणनतरतपरवशयनत-सदधञजन-कमप-नशशदधमनतरदश-वयनकतव-">तावकचरित्ररूपं देव श्रवणान्तरात्प्रविश्यान्तः। सिद्धाञ्जनं किमपि नश्शुद्धामन्तर्दृशं व्यनक्तीव ॥</h2>
<p>हे देव! तावकचरित्ररूपं किमपि सिद्धाञ्जनं श्रवणयोरन्तराद्विवरात् अन्तः
प्रविश्य नः अन्तः दृशं दृष्टिं ज्ञानं च शुद्धां निर्दोषां सतीं
सर्ववस्तुसाक्षात्करणक्षमामिति यावत् । व्यनक्ति प्रकाशयति ।
अत्रान्तर्दृष्टिशोधनस्य सिद्धाञ्जने उत्प्रेक्षायां तन्निमित्तं
बहिःप्रदेशादन्तःप्रदेशोऽपेक्षितः। स चान्तःप्रदेशसम्बन्धरूपो
भगवच्चरित्रमात्रवृत्तिस्सिद्धाञ्जने न संभवतीति भगवच्चरित्रापह्नवेन
सिद्धाञ्जननिष्ठः क्रियते । बिम्बप्रतिबिम्बभावेन साधारणीकरणं तु
‘करपद्मेन द्वेषात् इत्यत्र निरूपितम् ।</p>
<p>यथावा&ndash;</p>
<h2 id="उपरहरनलमणरचकवचतहरमण-भगवत-हदयम--बजकतमव-वलसत-बहफलदनय-तन-कदरम--४६३-">उपरिहरिनीलमणिरुचिकवचितहारमणि भगवतो हृदयम् । बीजाकृतमिव विलसति बहुफलदानाय तेन केदारम् ॥ ४६३ ॥</h2>
<p>उपरि हरिनीलमणिरुच्या कवचिताः आच्छादिताः हारस्य मणयो मौक्तिकानि यस्य
तत्तथोक्तम् । नीलमणिप्रभान्तःप्रकाश मानमौक्तिकमिति भावः। भगवतो हृदयं तेन
भगवता जनानामिति शेषः। वहूनि फलानि धान्यरूपाणि, पक्षे
ऐहिकामुष्मिकापवर्गिकाखिलप्रयोजनानि । तेषां दानाय बीजाकृतं यावनाळादिबीजेन
सहकृष्टं उप्तकृष्टं आदौ बीजान्युप्त्वा उपरि हलविशेषकर्षणेन
समीकृतकृष्णमृदिति भावः । ‘कृञो द्वितीयतृतीयशम्बबीजात्कृषौ' इति
बीजशब्दात्कृञो योगे कृषिरूपार्थे डाच् । ‘बीजाकृतं तूप्तकृष्टम्' इत्यमरः
। केदारं क्षेत्रमिव भाति । अत्र हरिवक्षसः केदारतादात्म्यसंभावनायां
उपरिहरिनीलमणिरुचिकवचितहारमणिबीजाकृतयोर्बिम्बप्रतिबिम्बभावापन्नयोरभेदाध्यवसायेन
साधारण्यसंपादनम् ॥</p>
<p>एवं &lsquo;भित्वा भानोः&rsquo; इत्यादावपि ॥</p>
<p>बिम्बप्रतिबिम्बभावकरम्भितवस्तुप्रतिवस्तुभावेन यथा&ndash;</p>
<h2 id="कमलरचपरवत-कसतभमणरष-शभत-सतरम--सवसपतवडमबनय-सवयमप-पतमबरण-क-छनन--४६४-">कमलारुचिपरिवीतः कौस्तुभमणिरेष शोभते सुतराम् । स्वसृपतिविडम्बनाय स्वयमपि पीताम्बरेण किं छन्नः ॥ ४६४ ॥</h2>
<p>स्वसृपतेः निजभगिनीजानेर्भगवतः विडम्बनाय परिहासार्थानुकरणाय । अत्र
कमलारुचिपीताम्बरयोर्बिम्बप्रतिबिम्बभावः । तत्करम्भितश्च
परिवीतच्छन्नयोर्वस्तुप्रतिवस्तुभाव इति तेन साधारण्यम् ॥</p>
<p>उपचारेण यथा&ndash;</p>
<h2 id="मधरमतगमभर-वशद-शशर-वगहमननम--गरडगरशखरमणडन-गङग-मनयमह-कथ-भवत--४६५-">मधुरामतिगम्भीरां विशदां शिशिरां विगाहमानानाम् । गरुडगिरिशिखरमण्डन गङ्गां मन्यामहे कथां भवतः ॥ ४६५ ॥</h2>
<p>अत्र भगवत्कथायां माधुर्यगाम्भीर्यवैशद्यशैशिर्यविगाहनानां
मुख्यानामसंभवादास्वादाविक्षोभसुप्रवेशत्वतापहरणश्रवणानाममुख्यानामुपचारेण
मुख्यैस्साधारणीकरणम् । लक्षणया शक्याभेदेन लक्ष्यबोधनात् ।</p>
<p>अभेदाध्यवसायमात्रेण यथा&ndash;</p>
<h2 id="सरदधपसतसदमनयरस-हररन-कत-नवस-इत--हरषदव-कतहस-हर-नरयणदरशखर-त--४६६-">सरिदधिपसुतासद्मन्युरसि हरेर्नः कुतो निवास इति । हर्षादिव कृतहासा हारा नारायणाद्रिशेखर ते ॥ ४६६ ॥</h2>
<p>अत्र प्रकाशप्रकटनहासकरणयोरभेदाध्यवसाय एव
हर्षहेतूत्प्रेक्षानिमित्ततयोपात्तस्य हासकरणस्य
प्रकटितप्रकाशकृतहासोभयसाधारण्ये बीजम् । एवं सर्वत्र
हेतुफलयोरुत्प्रेक्षणे यस्य हेतुः फलं वा उत्प्रेक्ष्यते सोऽनेन प्रकारेण
साधारणीकृतो निमित्तमित्यवोचामासकृत् ॥</p>
<p>एवं क्वचिदुपात्तो धर्म विषयविषयिसाधारण्यविरहादचारुत्वाद्वा
स्वयमुत्प्रेक्षां साक्षादुत्तम्भयितुमनीशोऽपि
तदुत्तम्भनपटुधर्मान्तरोत्तम्भनेनाकूल्यसंपादनादुपयुज्यते ।</p>
<p>यथा&ndash;</p>
<h2 id="मधभदनजययतरदनदभननदसतथ-दश-वयपत-शरतरनदरयसषटकथदरमवसदयथऽखल-भवनम--४६७-">मधुभेदनजययात्रादुन्दुभिनिनदैस्तथा दिशो व्याप्ताः। श्रोत्रेन्द्रियसृष्टिकथादूरमिवासीद्यथाऽखिलं भुवनम् ॥ ४६७ ॥</h2>
<p>अत्र दिशां दुन्दुभिनिनव्याप्तिरूपो धर्म उपात्तो भुवनस्य
श्रोत्रेन्द्रियसृष्टिकथादूरत्वसंभावनायां वैयधिकरण्येनाप्रयोजकोपि
स्वप्रयोज्यश्रवणविवरातिमात्रपरिपूरणप्रयुक्तश्रावणज्ञानसामान्यशून्यत्वस्य
तथाविधसंभावनानिमित्तस्योत्तम्भनेनानुकूल्यसंपादनादुपयुज्यते ॥</p>
<p>विषयोप्युपात्तः पूर्वोदाहरणेषु प्रतिपादित एव । क्वचिद्विषयोऽपह्नुतोपि
भवति । यथा-</p>
<h2 id="मतसहदनदसगतर-मखमदमतयतपलन-नलन--सतकरतमरपत-तददळमक-हरमख-न-तलकनभत--४६८-">मत्सुहृदिन्दुसगोत्रं मुखमिदमित्युत्पलेन नीलेन । सत्कर्तुमर्पितं तद्दळमेकं हरिमुखे नु तिलकनिभात् ॥ ४६८ ॥</h2>
<p>अत्र तिलकरूपविषयापह्नवो नीलोत्पलैकदळतादात्म्यसंभावनादार्ढ्यायेति
ध्येयम् ॥</p>
<p>इयमेव सापह्नवोत्प्रेक्षेति प्रतिपादयताऽलंकारसर्वस्वकृता
स्वरूपोत्प्रेक्षामात्रमुदाजह्रे | कुवलयानन्दचित्रमीमांसयोस्तु
हेतुफलोत्प्रेक्षे अपि सापह्नवे दर्शिते । तत्र स्वरूपोत्प्रेक्षा
अनुपदमेवोदाहृता । यथावा-</p>
<h2 id="कनत-कल-रतनगरभसतन-इव-पवनदरभरगरनदर-चचकमव-हरकपटनमचकममत-ददत-नजमखत--४६९-">कनति किल रत्नगर्भास्तन इव पवनोदरंभरिगिरीन्द्रः। चूचुकमिव हरिकपटान्मेचकममृतं ददाति निजमुखतः ॥ ४६९ ॥</h2>
<p>अमृतं पयः निश्श्रेयसं च निजमुखतः स्वाग्रभागात् । पक्षे स्वेनैवोपायेन ।
उपायस्थाननिविष्टेनेति भावः । ‘मुखं निस्सरणे वक्त्रे' प्रारम्भोपाययोरपि'
इति मेदिनी । ‘उपायस्स्वप्राप्तेरुपनिषदधीतस्स भगवान्’ इति
ह्यन्वगृह्यताचार्यैः । यत्र हरित्वमपह्नुतं तत्रैव
चूचुकसंभावनाच्छुद्धापह्नुतिगर्भत्वम् । इवशब्दमहिम्ना संभावनं
कपटशब्दप्रयोगादपह्नवो गम्यते ॥ यथावा&ndash;</p>
<h2 id="वदननदवमतरससवदतकटवजहसय-लगन--नमबदळ-एत-ननवमब-भरयगमषण-तव-मनय-">वदनेन्दावमृतरसास्वादात्काटवजिहासया लग्ने । निम्बदळे एते नन्वम्ब भ्रूयुगमिषेण तव मन्ये ॥</h2>
<p>अत्र भ्रूयुगळनिह्नवेन निम्बदळयुगळस्वरूपोत्प्रेक्षेयम् । यद्यपि
अमृतरसास्वादनिमित्तककाटवजिहासाहेतुकत्वमपि
निम्बदळयोर्जगज्जननीवदनेन्दुलग्नतायामुत्प्रेक्ष्यते ।
तथाऽपीयमुक्तस्वरूपोत्प्रेक्षाया अङ्गतया निबद्धेति न प्राधान्यमस्याः ।
यत्र ह्युत्प्रेक्षाद्वयमङ्गाङ्गिभावेन निबध्यते तत्र
प्रधानभूतयैवोत्प्रेक्षया व्यपदेशो न्याय्य इत्यवोचाम, तन्न प्रस्मर्तव्यम्
।</p>
<p>यथावा&ndash;</p>
<h2 id="सवयमप-मकतभखय-लबध-रदनवळचछलदवजर--जन-मखरचजलध-जत-मतसतवसयशकतपट--४७१-">स्वयमपि मुक्ताभिख्यां लब्धुं रदनावळिच्छलाद्वज्राः । जाने मुखरुचिजलधौ जाता मातस्तवास्यशुक्तिपुटे ॥ ४७१ ॥</h2>
<p>मुक्ता इत्यभिख्यां अभिधानं शोभां च । अत्र रदनावळिनिह्नवेन
वज्रतादात्म्योत्प्रेक्षायाः मुक्ताभिख्यां लब्धुमिति फलोत्प्रेक्षा
मुखरुचिजलधावित्यादिरूपकं चाङ्गतया निबद्धे ॥</p>
<p>यथावा&ndash;</p>
<h2 id="बरहमदपवयतरय-पदजत-नचत-ममत-तव--वदन-समतमषतऽभनमनय-गङग-भजङगशखरनद--४७२-">ब्रह्मादिपावयित्र्याः पादजता नोचिता ममेति तव । वदने स्मितमिषतोऽभून्मन्ये गङ्गा भुजङ्गशिखरीन्दो ॥ ४७२ ॥</h2>
<p>ब्रह्मादेः ब्राह्मणादिवर्णस्य चतुर्मुखादिकस्य च । पावयित्र्याः मम
पादजता शूद्रता चरणजन्यता च नोचितेति गङ्गा स्मितमिषतः तव वदने अभूत् अजनि
। भगवन्मुखजन्यत्वे ब्राह्मण्यसिद्धया पादजताप्रयुक्तसंकोचोऽपयातीति भावः ।</p>
<p>यथावा&ndash;</p>
<h2 id="अनकलनगभदऽम-कनकदर-सरवत-वसरपनत--तरकजयशरजत-न-नरझर-कत-नरजर-ननम--४७३-">अनुकूलनगभिदोऽमी कनकाद्रौ सर्वतो विसर्पन्तः । तारकजयिशरजाता न निर्झराः किंतु निर्जरा नूनम् ॥ ४७३ ॥</h2>
<p>अनुकूलं कूले । विभक्त्यर्थेऽव्ययीभावः । ये नगाः तरवः तान् भिन्दन्ति
उन्मूलयन्तीति तथोक्ताः । पदे अनुकूलः नगभित् वज्री येषां ते तथोक्ताः ।
कनकाद्रौ शेषशैले सुमेरौ च। सर्वतः विसर्पन्तः प्रवहन्तः संचरन्तश्च ।
तारकाण्युडूनि जयन्तीति तथोक्तानि शराणां काशकुसुमानां जातानि बृन्दानि
येषु ते तथोक्ताः । पक्षे तारकमसुरविशेषं जयतीति तथोक्तः शरजातः षण्मुखः
येषां ते तथोक्ताः अमी दृश्यमानाः वस्तुविशेषाः निर्झराः वारिप्रवाहाः न
किंतु निर्जरा एव नूनम् । इयं श्लेषसंपादितसाधारण्या शुद्धापह्नुतिगर्भा
जातिस्वरूपोत्प्रेक्षा ।</p>
<p>यथावा&ndash;</p>
<h2 id="अशरनवसनलयनसरवतरथशरयनवदमयन--अनयनचलनहगररवधरयतव-हरननदमषत--४७४-">अश्रीनिवासनिलयानसर्वतीर्थाश्रयानवेदमयान् । अन्यानचलानहिगिरिरवधीरयतीव हरिनिनादमिषात् ॥ ४७४ ॥</h2>
<p>हरीणां सिंहानां निनादमिषात् । इयं सापह्नवक्रियास्वरूपोत्प्रेक्षा । इयं
पर्यस्तापह्नुतिगर्भाऽपि संभवतीति दीक्षिताः । यथा&ndash;</p>
<h2 id="सथनऽयमव-वषणरजनऽखलभवनवरधनदनद--इनदसत-सफटमसमदधरतव-स-ह-पदऽसय-परचरत--४७५-">स्थानेऽयमेव विष्णुर्जानेऽखिलभुवनवर्धनादिन्दुः । इन्दोस्तु स्फुटमस्मादधरत्वं स हि पदेऽस्य परिचरति ॥ ४७५ ॥</h2>
<p>अखिलस्य भुवनस्य सलिलस्य न तु जलधिसलिलमात्रस्येति भावः । पक्षे जगतः
वर्धनात् उत्सेचनात् समेधनाच्च अयं विष्णुरेव इन्दुरिति स्थाने युक्तं जाने
इन्दोस्तु अस्मात् विष्णोः अधरत्वं निहीनत्वं स्फुटम् । हि यस्मात् सः
इन्दुः अस्य विष्णोः पदे चरणे सप्तम्येकवचनं, तेन अकारे परतः
प्रकृतिभावशङ्काया नावकाशः । परिचरति शुश्रूषते । तस्मादधरत्वं
व्यक्तमित्यर्थः । पक्षे अस्मात् वक्ष्यमाणादेतस्माद्धेतोरित्यर्थः।
अधरत्वं धरासंबन्धवैधुर्यं स्फुटम् । कुत इत्यत्राह- स इति । हि यस्मात् सः
इन्दुः अस्य पदे विष्णोः पदे व्योम्नीत्यर्थः । परिचरति परितस्संचरतीति ।
अत्र प्रसिद्धेन्दौ इन्दुत्वापह्नवेन सकलभुवनाभिवर्धनान्निमित्ताद्भगवति
तत्संभावनेतीयं पर्यस्तापह्नुतिगर्भा॥</p>
<p>यथावा&ndash;</p>
<h2 id="वबधकधरशशरवषगररचयत-न-मररत-मनय--यद-वबधकधर-मरससयतस-ह-न-करबरमयससयत--४७६-">विबुधैकाधारश्श्रीवृषगिरिरच्युत न मेरुरिति मन्ये । यदि विबुधैकाधारो मेरुस्स्यात्स हि न कर्बुरमयस्स्यात् ॥ ४७६ ॥</h2>
<p>विबुधानां देवानामेकेषामेवाधारः शिवभागवतवत्समासः । पक्षे विबुधानां
मुख्याधारः । मेरुः विबुधैकाधारो यदि स्यात् तदा सः कर्बुरमयः रक्षोमयः न
स्यात् सुवर्णमय इति तु वस्तुस्थितिः । ‘कर्बुरं सलिले हेम्नि कर्बुर:
पापरक्षसोः' इति मेदिनी । अत्र मेरौ विबुधैकाधारत्वनिह्नवेन श्रीवृषगिरौ
तदुत्प्रेक्षा पर्यस्तापह्नुतिगर्भा उत्तरार्धोक्ततर्करूपयुक्तिपूर्वा ।</p>
<p>यथावा&ndash;</p>
<h2 id="इनदरन-दवजरज-दवजरज-वह-एव-तव-ननम--स-हनसत-वपरयगन-एष-त-कमलकष-वपरमदकर--४७७-">इन्दुर्न द्विजराजो द्विजराजो वाह एव तव नूनम् । स हिनस्ति विप्रयोगिन एष तु कमलाक्ष विप्रमोदकरः ॥ ४७७ ॥</h2>
<p>हे कमलाक्ष! इन्दुः द्विजराजः ‘तस्मात्सोमराजानो ब्राह्मणाः' इति
श्रुत्युक्तरीत्या ब्राह्मणानां राजा न, किंतु तव वाह एव गरुत्मानेव
द्विजराजः उक्तोऽर्थः । नूनम् । अत्र हेतुः स इत्यादिः । सः इन्दुः
विप्राश्च ते योगिनश्च तानेव हिनस्ति अतः कथं स द्विजराजो भवेदिति भावः ।
विरहिणो हिनस्तीति वास्तवार्थः । एषः तव वाहस्तु विप्राणां मोदकरः, पक्षे
वीनां पक्षिणां प्रमोदकरः तस्य तदीश्वरत्वात् । अतोऽयमेव द्विजराज इति भावः
। अत्रेन्दौ द्विजराजत्वापह्नवेन गरुत्मति तदुत्प्रेक्षा
सहेतुकपर्यस्तापह्नुतिगर्भा ॥</p>
<p>यथावा&ndash;</p>
<h2 id="न-सहसरशरदयमण-कसतभमणमव-तरकय-दयमणम--स-परषकरतऽननत-दवव-नकतदवमय-त--४७८">न सहस्रांशुर्द्युमणिः कौस्तुभमणिमेव तर्कये द्युमणिम् । स परिष्कुरुतेऽनन्तं दिवैव नक्तंदिवमयं तु ॥ ४७८॥</h2>
<p>सः सहस्रांशुः अनन्तं अन्तरिक्षं दिवैव परिष्कुरुते । अयं कौस्तुभमणिस्तु
अनन्तं अन्तरिक्षं भगवन्तमिति तु वास्तवार्थः । नक्तंदिवं रात्रिंदिवं
परिष्कुरुत इति हेतूक्तिः । अत्र सहस्रांशौ द्युमणित्वापह्नवेन कौस्तुभमणौ
तदुत्प्रेक्षा पूर्ववदेव सहेतुकपर्यस्तापह्नुतिगर्भा ।
सर्वेष्वप्युदाहरणेषु श्लेषसंकीर्णत्वम् ॥</p>
<p>हेतूत्प्रेक्षायां सापह्नवत्वं यथा&ndash;</p>
<h2 id="कमलसतनसहदयमत-नन-शङगरशखरऽ-हगर--वसत-सद-नतययव-मषव-जगदददधरषयत-वच--४७९-">कमलास्तनसुहृदयमिति नूनं शृङ्गारिशेखरोऽ हिगिरौ । वसति सदा नित्ययुवा मृषैव जगदुद्दिधीर्षयेति वचः ॥ ४७९ ॥</h2>
<p>अत्र भगवतश्शेषाद्रिनित्यनिवासे जगदुद्दिधीर्षाया हेतुत्वमपहृत्य तत्र
कमलास्तनसुहृत्त्वहेतुकतायास्संभावनात्पर्यस्तापह्नुतिगर्भा हेतूत्प्रेक्षा
॥</p>
<p>फलोत्प्रेक्षायां सापह्नवत्वं यथा&ndash;</p>
<h2 id="शरतकमधनत-तव-शरवकटनथ-सचयतमव-अधवतस-शरवतस-धतस-नन-न-ततपरषकरतम-">श्रितकामधेनुतां त्वं श्रीवेंकटनाथ सूचयितुमेव। अधिवत्सं श्रीवत्सं धत्से नूनं न तत्परिष्कर्तुम् ॥</h2>
<p>श्रीवत्सं श्रीयुक्तं तर्णकम् । पक्षे तन्नाम लाञ्छनम् । अधिवत्सं वक्षसि
। &lsquo;उरो वत्सं च&rsquo; इत्यमरः । अत्र श्रीवत्सधारणं प्रति फले वक्षःपरिष्कारे
फलत्वनिह्नवपूर्वकमाश्रितकामधेनुत्वसूचनरूपफलोत्प्रेक्षा
पर्यस्तापह्नुतिगर्भेत्यलं दूरधावनेन ॥</p>
<p>अलंकारसर्वस्वकारादयस्तु &lsquo;क्वचित्पदार्थान्वयवेलायां
सादृश्याभिधानादुपक्रान्ताऽप्युपमा
वाक्यार्थतात्पर्यसामर्थ्यादुत्प्रेक्षायां पर्यवस्यति&rsquo; इत्याहुः ।
तदनुसृत्य प्रागुल्लेखालंकारप्रकरणे &lsquo;मृगमदतिलकति&rsquo; इति पद्ये
उपक्रान्ताऽप्युपमा औचित्यादुत्प्रेक्षायां पर्यवस्यतीत्यवोचाम ॥ यथावा&ndash;</p>
<h2 id="जङघ-तव-जलजकषण-जगतवजगषमनसजनषङग--वपरपवनपरसरततरणमलवणयकरकरयत--४८१-">जङ्घे तव जलजेक्षण जगतीविजिगीषुमनसिजनिषङ्गौ । वपुरुपवनप्रसारिततरुणिमलावण्यकरिकरायेते ॥ ४८१ ॥</h2>
<p>हे जलजेक्षण! तव जङ्घे वपुरेव उपवनं तस्मिन् प्रसारितौ तरुणिमलावण्ये एव
करिणौ तयोः करौ ताविवाचरत इत्यर्थः । अत्र करिकरायेते इत्यत्र
उपमानात्कर्तुस्सुबन्तादाचारे विहितेन क्यङा आमुखे उपमाप्रतीतावपि
वपुरुपवनेत्यादिविशेषणनैरर्थक्यादौचित्येनोत्प्रेक्षायामेव पर्यवसानम् ॥</p>
<p>एवमुपमावाचकानां निभादिशब्दानां कल्पबादिप्रत्ययानां च प्रयोगेऽपि
सामग्र्या औचित्यादुत्प्रेक्षायामेव पर्यवसानं बोध्यम् ॥</p>
<p>यथा&ndash;</p>
<h2 id="नरहरभजशखरशखनखशव-दतजहदयग-वयरचन--तदसमरदशनसतवरवसमरफणफणशखसररसननभ--४८२-">नरहरिभुजाशिखरशिखानखांशवो दितिजहृदयगा व्यरुचन् । तदसुमरुदशनसत्वरविसृमरफणिफणशिखास्ररसननिभाः ॥ ४८२ ॥</h2>
<h2 id="वङमधरयधययनपसननपयषवचदशयमदम--वदनवधतसङगलठजजयतसनशशकलपममब-तव-हसतम--४८३-">वाङ्माधुर्याध्ययनोपसन्नपीयूषवीचिदेश्यमिदम् । वदनविधूत्सङ्गलुठज्ज्योत्स्नाशिशुकल्पमम्ब तव हसितम् ॥ ४८३ ॥</h2>
<h2 id="नभहरदकतमजजनमदनगजदसतहसतदशय--कसतभभनतसङगचयतयमनभऽचयतसय-रमळ-">नाभीह्रदकृतमज्जनमदनगजोदस्तहस्तदेशीया । कौस्तुभभानूत्सङ्गच्युतयमुनाभाऽच्युतस्य रोमाळी ॥</h2>
<p>रसगङ्गाधरकारस्तु
क्यङाचारक्विबादीनामप्युत्प्रेक्षाप्रतिपादकत्वमेवाभाणीत् । तस्यापि
पर्यवसाने उत्प्रेक्षाप्रतिपादकत्व एव तात्पर्यम् । यद्वा उत्प्रेक्षावाचका
एव ते स्युः । यथोक्तं कल्पतरो</p>
<p>कल्पदेशीयदेश्याद्याः स्पर्धिप्रतिभटादयः ।<br>
निभवद्वादयश्चापि क्वचित्संभावनापराः ॥</p>
<p>इति । विस्तरस्तु हंससंदेशरसास्वादिन्यां &lsquo;विष्णोर्वासात्’ इति
पद्यव्याख्यावसरे कृतोस्माभिः । एवं
रूपकादिप्रतीतिस्थलेष्वप्युत्प्रेक्षायां पर्यवसानं संभवतीति
चित्रमीमांसायां प्रतिपादितम् । तदुदाहरणानि विस्तरभयान्नेह प्रदर्श्यन्ते
इत्यलम् ॥</p>
<p>ननु गम्योत्प्रेक्षाया अलंकारताकथनमनुचितं, तस्या अलंकारध्वनित्वादिति
चेछ्रूयताम्- यत्र विषयविषयिनिमित्तेषूपात्तेषु
केवलमिवादिवाचकानुपादानमात्रेणोत्प्रेक्षाऽवगम्यते साऽतिमात्रस्फुटतया
वाच्यायमानत्वादलंकारतामेवाश्नुते । यथोदाह्रियत &lsquo;ईप्सितसरा निकामं’
इत्यादि । यत्र चोत्प्रेक्षणीयस्य विषयिणोप्यनुपादानं निबद्धेन वस्तुना
अलंकारेण वा उत्प्रेक्षाऽवगम्यते तत्रैवोत्प्रेक्षाध्वनिः ॥</p>
<p>यथा&ndash;</p>
<h2 id="उपगढ-हरण-शरयमरस-कषणन-वकषय-वषशल--अभवकषनत-शशवतकषण-नजवललभ-वनहरणय--४८५-">उपगूढां हरिणीं श्रियमुरसा कृष्णेन वीक्ष्य वृषशैले । अभिवीक्षन्ते शश्वत्कृष्णं निजवल्लभं वनहरिण्यः ॥ ४८५ ॥</h2>
<p>कृष्णेन भगवता उरसा उपगूढां हरिणी ‘हिरण्यवर्णां हरिणीम्’ इति हरितवर्णतया
श्रुतां हरितशब्दात् &lsquo;वर्णादनुदात्तात्&rsquo; इत्यादिना
ङीप्सान्नियोगशिष्टस्तकारस्य नकारादेशः, णत्वं च ‘हरिणी स्यान्मृगी
हेमप्रतिमा हरिता च या&rsquo; इत्यमरः । श्रियं लक्ष्मीं वीक्ष्य वनहरिण्यः
विपिनकुरङ्ग्यः । कृष्णं कृष्णसारमित्यर्थः । ‘विनाऽपि प्रत्ययं
पूर्वोत्तरपदयोर्लोपः’ इति भीमसेनादिशब्दवदुत्तरपदभूतसारशब्दस्य लोपः। अत
एव ‘कृष्णाजिनेन संवृण्वन्’ इत्यादयः प्रयोगा निर्विचिकित्साः । निजवल्लभं
ईक्षन्ते । श्रीरिव वयमपि हरिणीशब्दवाच्याः भगवानिवास्मद्वल्लभोपि
कृष्णशब्दाभिलपनीय इति पश्यन्तीति भावः । अत्र
हरिणीकर्तुककृष्णसारकर्मकवीक्षणेन वस्तुना श्रीकृष्णवक्षस्समालिङ्गिता
हरिणीशब्दाभिलाप्या श्रीरिव स्वयमपि तथा बुभूषव इवेत्युत्प्रेक्षा ध्वन्यते
॥</p>
<p>यथावा&ndash;</p>
<h2 id="परणनसय-समनस-मळष-नमतष-समनससततसथ--पर-एव-ततपयपतननरगधरधरशरमणशचरण--४८६-">प्रणिनंसया सुमनसा मौळिषु नमितेषु सुमनसस्तत्स्थाः । पुर एव ततोप्यपतन्नुरगधराधरशिरोमणेश्चरणे ॥ ४८६ ॥</h2>
<p>सुमनसां देवानाम् । तत्स्थाः मौळिस्थाः सुमनसः कुसुमानि । अत्र सुमनःपतनेन
वस्तुना नामसाम्यप्रयुक्तस्पर्धया त्रिदशमौळिभ्योप्यग्रे स्वयमेव प्रणिनंसव
इवेत्युत्प्रेक्षा ध्वन्यते।</p>
<h2 id="नरवलभवदवनलखरवतरतपवललत-मनज-तवदवदनसधजलनधमदवकषनत-महरमररत--४८७-">निर्वेलभवदवानलखर्वेतरतापविलुलिता मनुजाः। त्वद्वदनसुधाजलनिधिमुद्वीक्षन्ते मुहुर्मुराराते ॥ ४८७ ॥</h2>
<p>अत्र रूपकेण निमङ्क्तुमिवेत्युत्प्रेक्षा ध्वन्यते ॥ यथावा&ndash;</p>
<h2 id="अतवल-भवजलधवरवजययवतरयमणपथ--रघकलवर-तटसथ-वकषनत-वनर-इव-नरसतवम--४८८-">अतिवेले भवजलधावरिविजयायावितीर्यमाणपथे । रघुकुलवीर तटस्थं वीक्षन्ते वानरा इव नरास्त्वाम् ॥ ४८८ ॥</h2>
<p>अतिवेले भवजलधौ पूर्वं जलधाविवेति भावः । अरीणां कामादीनां द्विषां
दशाननादीनामिवेति भावः । विजयाय अवितीर्यमाणः अदीयमानः पन्थाः मार्गः
उपायश्च येन तथोक्ते सति, तटस्थं तीरस्थं उदासीनं च त्वां वानरा इव नराः
पश्यन्ति कुतोऽयममुं भवजलधिमपि शरैश्शोषयितुं सेतुना बन्द्धुं वा
नोद्युङ्क्त इति वीक्षन्त इति भावः । अत एव रघुकुलवीरेति संबोधनम् । अत्र
रूपकोज्जीवितया उपमया जलधिमिव भवजलधिमपि शुशोष इषव इवेति वा बिबन्धयिषव
इवेति वा उत्प्रेक्षा ध्वन्यते ॥</p>
<p>यथावा&ndash;</p>
<h2 id="उदवलतर-सतरमतसकत-तव-यशपयरश--उरगधरधरभसवननडप-कषणमप-न-मञचत-जयतसन--४८९-">उद्वेलतरं सुतरामुत्सिक्ते तव यशःपयोराशौ । उरगधराधरभास्वन्नुडुपं क्षणमपि न मुञ्चति ज्योत्स्ना ॥ ४८९ ॥</h2>
<p>ज्योत्स्ना कौमुदी उडुपं इन्दुमेव प्लवं न मुञ्चति स्त्रियो हि नितरां
भीरव इति भावः । अत्रापि रूपकेण निमज्जनभयेनेवेत्युत्प्रेक्षाया ध्वनिः ॥</p>
<p>ननु अध्यवसायमूलताया अतिशयोक्त्युत्प्रेक्षयोस्तुल्यत्वात्कथमनयोर्भेद इति
चेत् शृणु-अध्यवसायो नामाभिन्नत्वेन प्रतिभासनम् । स च द्विविधः
सिद्धस्साध्यश्चेति । यत्र लक्ष्यमाणगुणसंबन्धाद्विषयिणो
विषयगतत्वेनारोप्यमाणतया भिन्नस्यापि विषयिणो विषयक्रोडीकारेण
प्रवृत्तत्वादभिन्नतया प्रतीतिः तत्राध्यवसायस्सिद्धः ।
एतदाश्रयेणातिशयोक्तेः प्रथमः प्रकारोऽनुपदमेव प्रदर्शयिष्यते । यत्र
पुनरुपात्तविषयत्वाद्विषयिणो भिन्नत्वेन प्रतिभानं तत्र
व्यञ्जनव्यापारेणाभिन्नत्वप्रतीतेस्साध्यमानत्वात्साध्यः । एतदवलम्बनेन
प्रवृत्तिस्संभावनमूहो वितर्क इत्याद्यपरपर्यायाया उत्प्रेक्षाया
इत्यनयोर्भद इति ॥</p>
<p>इत्यलंकारमणिहारे उत्प्रेक्षासरश्चतुर्दशः</p>
<hr>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/shAstram/alankAraH/alankAra-maNihAraH/1/16_utprexAsaraH_14/">16 उत्प्रेक्षासरः (१४) </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 16 उत्प्रेक्षासरः (१४)</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 19 08:18:33 UTC. (<a href="http://google.com/search?q=08%3a18%3a33%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
