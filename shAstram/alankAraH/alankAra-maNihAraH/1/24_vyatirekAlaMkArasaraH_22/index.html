<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 24 व्यतिरेकालंकारसरः (२२)</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="24 व्यतिरेकालंकारसरः (२२)" />
<meta property="og:description" content="अथ व्यतिरेकालङ्कारसरः.  उक्तः कश्चिद्विशेषश्चेदुपमानोपमेययोः। तमाहुर्व्यतिरेकाख्यमलङ्कारं विचक्षणाः ॥
अधुना भेदप्रधानालङ्कारवर्णनम् । तत्र उपमानोपमेययोर्यथाकथञ्चिद्भेदवर्णनं व्यतिरेकः। तेन उपमेयोत्कर्षे उपमानोत्कर्षे उभयोत्कर्षापकर्षाप्रतीतावपि यत्किञ्चिद्वैधर्म्यमात्रेऽप्ययं भवतीति ध्येयम् ॥ तत्रोपमयोत्कर्षे यथा&ndash;
उरगाचलपतिमानसमुदधेर्मध्यमिव भाति गम्भीरम् । मन्दरसङ्क्षुभितमभूच्चरमं प्रथमं तु नो कदाचिदपि ॥ ६३१ ॥ मन्दरेण सङ्क्षुभितम्, पदो-मन्दो रसः यस्य तत् क्षुभितं व्याकुलितं च । स्पष्टमन्यत् ॥
यथावा&ndash;
अञ्जनगिरिनायकतनुरसितिमरुचिरा चकास्ति यमुनेव । तपनं दूरीकुरुते प्रथमा चरमा तु तपनतनुजाता ॥ ६३२ ॥ तपनं नरकविशेषम् । तपनस्य भानोः तनुजाता तनया &lsquo;तपनो दुष्करेऽपि स्याद्भास्करे निरयान्तरे&rsquo; इति मेदिनी ॥" />
<meta property="og:type" content="article" />
<meta property="og:url" content="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/" /><meta property="article:section" content="shAstram" />



<meta itemprop="name" content="24 व्यतिरेकालंकारसरः (२२)">
<meta itemprop="description" content="अथ व्यतिरेकालङ्कारसरः.  उक्तः कश्चिद्विशेषश्चेदुपमानोपमेययोः। तमाहुर्व्यतिरेकाख्यमलङ्कारं विचक्षणाः ॥
अधुना भेदप्रधानालङ्कारवर्णनम् । तत्र उपमानोपमेययोर्यथाकथञ्चिद्भेदवर्णनं व्यतिरेकः। तेन उपमेयोत्कर्षे उपमानोत्कर्षे उभयोत्कर्षापकर्षाप्रतीतावपि यत्किञ्चिद्वैधर्म्यमात्रेऽप्ययं भवतीति ध्येयम् ॥ तत्रोपमयोत्कर्षे यथा&ndash;
उरगाचलपतिमानसमुदधेर्मध्यमिव भाति गम्भीरम् । मन्दरसङ्क्षुभितमभूच्चरमं प्रथमं तु नो कदाचिदपि ॥ ६३१ ॥ मन्दरेण सङ्क्षुभितम्, पदो-मन्दो रसः यस्य तत् क्षुभितं व्याकुलितं च । स्पष्टमन्यत् ॥
यथावा&ndash;
अञ्जनगिरिनायकतनुरसितिमरुचिरा चकास्ति यमुनेव । तपनं दूरीकुरुते प्रथमा चरमा तु तपनतनुजाता ॥ ६३२ ॥ तपनं नरकविशेषम् । तपनस्य भानोः तनुजाता तनया &lsquo;तपनो दुष्करेऽपि स्याद्भास्करे निरयान्तरे&rsquo; इति मेदिनी ॥">

<meta itemprop="wordCount" content="5506">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="24 व्यतिरेकालंकारसरः (२२)"/>
<meta name="twitter:description" content="अथ व्यतिरेकालङ्कारसरः.  उक्तः कश्चिद्विशेषश्चेदुपमानोपमेययोः। तमाहुर्व्यतिरेकाख्यमलङ्कारं विचक्षणाः ॥
अधुना भेदप्रधानालङ्कारवर्णनम् । तत्र उपमानोपमेययोर्यथाकथञ्चिद्भेदवर्णनं व्यतिरेकः। तेन उपमेयोत्कर्षे उपमानोत्कर्षे उभयोत्कर्षापकर्षाप्रतीतावपि यत्किञ्चिद्वैधर्म्यमात्रेऽप्ययं भवतीति ध्येयम् ॥ तत्रोपमयोत्कर्षे यथा&ndash;
उरगाचलपतिमानसमुदधेर्मध्यमिव भाति गम्भीरम् । मन्दरसङ्क्षुभितमभूच्चरमं प्रथमं तु नो कदाचिदपि ॥ ६३१ ॥ मन्दरेण सङ्क्षुभितम्, पदो-मन्दो रसः यस्य तत् क्षुभितं व्याकुलितं च । स्पष्टमन्यत् ॥
यथावा&ndash;
अञ्जनगिरिनायकतनुरसितिमरुचिरा चकास्ति यमुनेव । तपनं दूरीकुरुते प्रथमा चरमा तु तपनतनुजाता ॥ ६३२ ॥ तपनं नरकविशेषम् । तपनस्य भानोः तनुजाता तनया &lsquo;तपनो दुष्करेऽपि स्याद्भास्करे निरयान्तरे&rsquo; इति मेदिनी ॥"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/shAstram\/alankAraH\/alankAra-maNihAraH\/1\/24_vyatirekAlaMkArasaraH_22\/".replace(basePath, "/");
    pageVars.pageParams = {};
    pageVars.pageSource = "shAstram\/alankAraH\/alankAra-maNihAraH\/1\/24_vyatirekAlaMkArasaraH_22.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/" />
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 24 व्यतिरेकालंकारसरः (२२)</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="24 व्यतिरेकालंकारसरः (२२)">24 व्यतिरेकालंकारसरः (२२)</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/shAstram/alankAraH/alankAra-maNihAraH/1/24_vyatirekAlaMkArasaraH_22.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अथ-वयतरकलङकरसर">अथ व्यतिरेकालङ्कारसरः.</h2>
<hr>
<p>उक्तः कश्चिद्विशेषश्चेदुपमानोपमेययोः।
तमाहुर्व्यतिरेकाख्यमलङ्कारं विचक्षणाः ॥</p>
<p>अधुना भेदप्रधानालङ्कारवर्णनम् । तत्र उपमानोपमेययोर्यथाकथञ्चिद्भेदवर्णनं
व्यतिरेकः। तेन उपमेयोत्कर्षे उपमानोत्कर्षे उभयोत्कर्षापकर्षाप्रतीतावपि
यत्किञ्चिद्वैधर्म्यमात्रेऽप्ययं भवतीति ध्येयम् ॥ तत्रोपमयोत्कर्षे यथा&ndash;</p>
<h2 id="उरगचलपतमनसमदधरमधयमव-भत-गमभरम--मनदरसङकषभतमभचचरम-परथम-त-न-कदचदप--६३१-">उरगाचलपतिमानसमुदधेर्मध्यमिव भाति गम्भीरम् । मन्दरसङ्क्षुभितमभूच्चरमं प्रथमं तु नो कदाचिदपि ॥ ६३१ ॥</h2>
<p>मन्दरेण सङ्क्षुभितम्, पदो-मन्दो रसः यस्य तत् क्षुभितं व्याकुलितं च ।
स्पष्टमन्यत् ॥</p>
<p>यथावा&ndash;</p>
<h2 id="अञजनगरनयकतनरसतमरचर-चकसत-यमनव--तपन-दरकरत-परथम-चरम-त-तपनतनजत--६३२-">अञ्जनगिरिनायकतनुरसितिमरुचिरा चकास्ति यमुनेव । तपनं दूरीकुरुते प्रथमा चरमा तु तपनतनुजाता ॥ ६३२ ॥</h2>
<p>तपनं नरकविशेषम् । तपनस्य भानोः तनुजाता तनया &lsquo;तपनो दुष्करेऽपि
स्याद्भास्करे निरयान्तरे&rsquo; इति मेदिनी ॥</p>
<p>यथावा&ndash;</p>
<h2 id="करणसफटरवनद-परभवतनमतसफरनमरत-रवरव-हरहतशसस-ह-दरदरशससदरशनऽय-त--६३३-">किरणस्फुटारविन्दः प्रभावितानेमितस्फुरन्मूर्तिः। रविरिव हरिहेतीशस्स हि दुर्दर्शस्सुदर्शनोऽयं तु ॥ ६३३ ॥</h2>
<p>हरेर्भगवतः हेतीशः चक्रराजः रविरिव किरणैः स्फुटानि विकचानि अरविन्दानि
यस्य स तथोक्तः । अन्यत्र-किरणैः स्फुटाः प्रव्यक्ताः ये अराः परितो
नाभ्यर्पितशलाकाः &lsquo;अरं शीघ्रे च चक्राङ्के&rsquo; इति मेदिनी । तान्विन्दतीति
तथोक्तः । कर्मण्यण् । प्रभाविताने तेजोमण्डले । यद्वा प्रकृष्टा भाः येषां
ते प्रभासः अग्न्यादयस्तेजस्विनः तेषां विताने समुदये अमितं अपरिच्छिन्नं
यथायथा स्फुरन्ती मूर्तिर्यस्य स तथोक्तः । अन्यत्र प्रभायाः अविता रक्षकः
प्राप्ता वा। अवतेः रक्षणार्थकादवाप्त्यर्थकाद्वा ताच्छील्ये तृन् । नेमितः
नेम्या परितस्थितेन वलयेन स्फुरन्मूर्तिः ‘चक्रम्ं रथाङ्गं तस्यान्ते
नेमिस्स्त्री' इत्यमरः । सः रविः दुर्दर्शः अयं हेतीशः सुदर्शनः शोभनं
दर्शनं यस्य स तथोक्तः। सुदर्शनशब्दः पुंस्त्वेऽप्यनुशिष्टः । तथाच मेदिनी
‘सुदर्शनो हरेश्चक्रे मेरुजम्बूद्रुमे पुमान्’ इति ‘सुदर्शनोस्त्रियां
चक्रे' इति नामनिधानं च । माघश्च ‘बन्धुरेष जगतां सुदर्शनः’ इति
प्रायुङ्क्त ॥</p>
<p>यथावा&ndash;</p>
<h2 id="नशवसनवचलदलक-लसदलक-नलनमव-भवदवदनम--जनन-पर-तवतरनतय-कनत-तरमबजकरशभलक--६३४-">निश्वसनविचलदलकं लसदलिकं नलिनमिव भवद्वदनम् । जननि परं त्वत्रान्त्यं कनति तरामब्जकरशुभालोकैः ॥ ६३४ ॥</h2>
<p>निश्वसनेन विचलन्तः अलकाः चूर्णकुन्तलाः यस्य तत्तथोक्तम् । पक्षे—नितरां
श्वसनेन मरुता विचलन्तीति विचलानि, पचाद्यच् । दलानि पत्राणि यस्य
तत्तथोक्तं ‘शेषाद्विभाषा' इति कप् । लसत् अलिकं ललाटं यस्य तथोक्तं
‘ललाटमलिकम्' इत्यमरः । पक्षे -लसन्तः अलयो भ्रमराः यस्मिंस्तत्तथोक्तम्,
पूर्ववत्कप् । परन्तु अन्त्यं भवद्वदनं अब्जस्य चन्द्रमसः कराणां किरणानां
शुभैः आलोकैः प्रकाशैः, पक्षे- अब्जः शङ्खः करे यस्य स तथोक्तः
भगवानित्यर्थः । तस्य शुभैः कल्याणैः आलोकैः कटाक्षैः कनतितराम् ॥ यथावा&ndash;</p>
<h2 id="परकय-पककणरटणटटणरङभवत-तवकनसत-हर--सधयत-नणमनयरतकटसयगमतरत-रपभद--६३५-">परकीयः पक्कणराट्ण्ट्टणराङ्भवति तावकीनस्तु हरे । सिध्यति नॄणामनयोरुत्कटसंयोगमात्रतो रूपभिदा ॥ ६३५ ॥</h2>
<p>हे हरे परकीयः त्वदितरोपासकः पक्कणराट् शबरनिवासभूतकुग्राममात्रप्रकाशवान्
भवति । पक्कणे राजत इति विग्रहे क्विप् ‘पक्कणश्शाबरालयः' इत्यमरः ।
तावकीनः त्वामुपासीनस्तु पट्टणराट् राजधान्याः राजा भवति ‘राज्ञि राट्'
इत्यमरः । ‘पट्टणं पुटभेदनम्' इति पठन्तो वाचस्पतिप्रभृतयः
तवर्ग्यमध्यान्त्यपत्तनशब्दवट्टवर्ग्यमध्यान्त्यपट्टणशब्दोप्यस्तीति
मन्यन्ते । अत एव ‘अट्टशूलाः कतिपये पट्टणेऽस्मिन्प्रतिष्ठिताः ’ इति
प्रयोगश्च प्रासबद्धस्सङ्गच्छते । रूढश्चायं शब्दो नात्र विप्रतिपत्तव्यम्
।अनयोः पक्कणपट्टणराजोः उत्कटोऽतिमात्रः यस्संयोगस्संसर्गः तन्मात्रेण
तावतैव नॄणां संसर्गिणां नराणां रूपाभिदा सिध्यति &lsquo;संसर्गजा दोषगुणा
भवन्ति&rsquo; इति न्यायात्पक्कणसंसर्गेण महतामपि निहीनत्वं पट्टणराट्संसर्गेण
निहीनानामपि महत्त्वं चेत्येवंरूपभेदस्सिध्यतीति भावः । उत्कृष्टः
कटयोर्वर्णयोः यस्संयोगः &lsquo;हलोऽनन्तरास्संयोगः, इत्युक्तलक्षणः औचित्यात्
ककारस्य ककारेण टकारस्य टकारेणैव संयोगोऽत्र विवक्षितः । उत्कटसंयोग एव
उत्कटसंयोगमात्रं तस्मात् ततः रूपभिदा सिध्यति । संयुक्तककारटकाराभ्यामेव
पक्कणराट्पट्टणराट्छब्दयोर्वैलक्षण्यं नान्यवर्णेष्विति भावः । अत्राद्ये
उदाहरणचतुष्टये व्यतिरेकमूलभूता उपमा शाब्दी । अत्र तु उपासनादिप्रयुक्ता
गम्येति भिदा ॥ यथावा-</p>
<h2 id="करभयकर-गरश-करभयवर-फणधरगरश--वरण-धवळसतयरनय-कव-भदऽसत-हरहरय--६३६-">करिभयकारी गिरिशः करिभयवारी फणाधरगिरीशः । वर्णे धवळासितयोरनयोः कावा भिदाऽस्ति हरहर्योः ॥ ६३६ ॥</h2>
<p>गिरिशः धूर्जटिः करिणः गजासुरस्य भयकारी, फणाधरागिरीशस्तु करिभयवारी
गजेन्द्रभयनिवारयिता । वर्णे वर्णविषये धवळासितयोः यथासङ्ख्यं सितनीलयोः
अनयोः हरहर्योः का वा अभिदा अस्ति न काऽप्यभिदा, किन्तु भेद एव स्पष्ट
इत्यर्थः । पक्षे –वर्णे अक्षरे विषये कावाभिदा कावाभयमेवभेदः
करिभयकारिकरिभयवारिशब्दयोः कावावर्णाभ्यामेव भेदो न वर्णान्तरेष्वित्यर्थः
। किञ्च-हरहर्योः कावा काऽपि अभिदा अकारेणैव भिदा हरशब्दे द्वावकारौ
हरिशब्देत्वेक एव स इति भेद इत्यर्थः । अत्र भयकार्यपेक्षया भयवारिण
उत्कर्षस्सर्वलोकसाक्षिकः, भयाभयप्रदयोरभयप्रदस्यैव श्रेयस्त्वात् । अत्र
हरिशब्दस्य &lsquo;द्वन्द्वे घि, अभ्यर्हितं पूर्वम्&rsquo; इति
पूर्वप्रयोगावश्यम्भावेऽपि ‘लक्षणहेत्वोः’ इति सूत्रनिर्देशात्तस्य
प्रकरणस्यानित्यत्वमनुसृतं विवक्षितचमत्कारानुरोधादिति ध्येयम् । इहापि
पूर्वोदाहरणवदीश्वरशब्दवाच्यत्वादिप्रयुक्तमौपम्यं गम्यम् ॥</p>
<p>यथावा&ndash;</p>
<h2 id="सरसनभखयढय-दशनळसतव-मदमब-रश-नळशव--मखयऽऽदय-मधयसथ-परऽनयरभवत-दव-दरमतरभद--६३७-">सारसनाभिख्याढ्या दशनाळिस्तव मदम्ब रश नाळिश्व । मुख्याऽऽद्या मध्यस्था पराऽनयोर्भवति देवि दरमात्रभिदा ॥ ६३७ ॥</h2>
<p>हे देवि मदम्ब सा प्रसिद्धा तव दशनाळिः रसनाया: रसज्ञायाः अभिख्यया शोभया
आढ्या परिपक्वदाडिमबीजराजिवत्पाटलवर्णतया भासमानेत्यर्थः । रशनाळिः
मेखलापङ्क्तिश्च । यद्वा रशना आळिस्सेतुरिव रशनाळिः ‘सेतुराळौ स्त्रियां
पुमान्&rsquo; इत्यमरः । स्त्रियां विद्यमानायामाळौ सेतुः पुमानिति कोशार्थः।
सारसनमित्यभिख्यया नाम्ना आढ्या ‘सप्तकी रशना तथा । क्लीबे सारसनं च,
अभिख्यानामशोभयोः' इति चामरः । अनयोर्मध्ये आद्या दशनाळिः मुख्या श्रेष्ठा
मुखे भवा च, अपरा रशनाळिः मध्यस्था मध्यमा अवलग्नस्था च । अनयोः दरमात्री
अल्पपरिमाणा भिदा भेदः। दरमात्री च सा भिदा चेति विग्रहः ।
मुख्यत्वमध्यस्थत्वे एव भेदो नान्य इत्यर्थः । पक्षे दराभ्यां
दकाररेफाभ्यामेव भेदः दशनाळिरशनाळिशब्दयोस्तावतैव भेदः
तुल्यत्वादन्यवर्णानुपूर्व्या इति भावः ॥</p>
<p>यथावा&ndash;</p>
<h2 id="तव-कपय-मकतनदरववरभतसवरपसमपनन--एकससवरटपरसत-सवरडसफरतमसतयरभद-">तव कृपया मुक्तेन्द्रावाविर्भूतस्वरूपसम्पन्नौ । एकस्स्वराट्परस्तु स्वाराडास्फूर्तिमांस्तयोर्भेदः ॥</h2>
<p>हे भगवन्निति प्रकरणाल्लभ्यते । तव कृपया मुक्तः प्रकृतिबन्धविनिर्मुक्तः
पुमान् इन्द्रश्शक्रश्च मुक्तेन्द्रौ आविर्भूतस्वरूपसम्पन्नौ । मुक्तपक्षे
आविर्भूतं यत्स्वरूपं अपहतपाप्मत्वादिब्राह्मगुणविशिष्टं स्वरूपं तेन
सम्पन्नः, पूर्वं कर्मारब्धशरीरसम्बन्धवत्तया तिरोहितापहतपाप्मत्वादिः
पश्चात् ‘परं ज्योतिरुपसम्पद्य स्वेन रूपेणाभिनिष्पद्यते’
इत्युक्तरीत्याऽऽविर्भूतस्वस्वरूप इत्यर्थः । अत्र
सम्पद्याविर्भावाधिकरणार्थोऽनुसन्धेयः । इन्द्रपक्षे आविर्भूतः प्रादुर्भूतः
प्रकाशमान’ इति यावत् । यः स्वरुः शतकोटिः &lsquo;शतकोटिस्स्वरुश्शम्बः&rsquo; इत्यमरः
। तेन उपसम्पन्नः इन्द्रस्य वज्रायुधलाभोऽपि भगवत्कृपायत्त एवेति भावः । एकः
अनयोर्मध्ये प्रथमनिर्दिष्टो मुक्तः स्वराट् स्वेन राजत इति स्वराट्
अकर्मवश्य इत्यर्थः । ‘स स्वराट् भवति' इति श्रुतेः । सूत्रितं च - ‘अत एव
चानन्याधिपतिः' इति । ‘अपहतपाप्मा सत्यसङ्कल्पः' इति श्रवणादेवाकर्मवश्य
इति सूत्रार्थः । परः अनन्तरनिर्दिष्ट इन्द्रस्तु स्वाराट् स्वेन न राजत
इति स्वाराट् कर्मपरतन्त्र इत्यर्थः । पक्षे-स्वः स्वर्गस्य राट् राजा ।
स्वरिति रेफान्तमव्ययम् । &lsquo;रोरि&rsquo; इति रेफलोपे ‘ढ्रलोपे पूर्वस्य’ इति
दीर्घः ‘स्वाराण्णमुचिसूदनः' इत्यमरः । तयोः मुक्तमहेन्द्रयोः भेदः
आस्फूर्तिमान् ईषत्स्फुरणवान् । आङीषदर्थे । अत्यल्प एव भेद इत्यर्थः ।
यद्वा-आ समन्तात्, आङ्भिविधौ । स्फूर्तिमान्
अकर्मवश्यकर्मपरतन्त्रयोर्महान् भेद इति भावः । आङीषदर्थेऽभिव्याप्तौ'
इत्यमरः । यद्वा-उक्तरीत्या अनयोस्तौल्येऽपि भेदोपि कश्चित्सम्भवेद्वा न
वेति मीमांसमानस्स्मरन्नाह-आः स्फूर्तिमानिति । तयोः मुक्तमहेन्द्रयोः भेदः
एकस्स्वराट् अन्यस्स्वाराडिति वैलक्षण्यं स्फूर्तिमान् इदानीं स्मृत
इत्यर्थः । आ इति स्मरणार्थकं प्रगृह्यसञ्ज्ञकमव्ययम् । ‘आ
प्रगृह्यस्स्मृतौ’ इत्यमरः । पक्षे–आस्फूर्तिमान्
ह्रस्वाकारदीर्घाकाराभ्यां स्फुरणवान् । स्वराट्स्वाराट्छब्दयोस्तावतैव
भेददर्शनादिति भावः ॥</p>
<p>यथावा&ndash;</p>
<h2 id="कमलनन-हर-तव-कमलसन-एव-तव-सत-जजञ--नसभद-गणनय-लकशवत-यव-यत-वदत--६३९-">कमलाननो हरे त्वं कमलासन एव तव सुतो जज्ञे । नसभेदो गणनीयो लोकेशाविति युवां यतो विदितौ ॥ ६३९ ॥</h2>
<p>हे हरे! त्वं कमलाननः कमलायाः श्रियः अननः प्राणयिता । अन्यते
अनेनेत्यननः, कमलवदनश्च । तव सुतः ब्रह्मा कमलासनः श्रीनिरासकः अस्यते
अनेनेत्यसनः, कमलायाः असन इति विग्रहः । पद्मोपविष्ट इति च । सः
उक्तप्रकारः भेदः वैलक्षण्यं न गणनीयः उपेक्षणीयः
अत्यल्पभेदस्याकिञ्चित्करत्वादिति भावः । यतो हेतोः युवां स च त्वं च युवां
‘त्यदादीनां मिथस्सहोक्तौ यत्परं तच्छिष्यते’
इत्यनुशासनात्परभूतयुष्मच्छब्दैकशेषः । लोकेशाविति विदितौ । लोकेशत्वेन
विदितयोर्युवयोः कियानयं भेद इति भावः । प्रसिद्ध्यति हि चतुराननस्यापि
लोकेशत्वं ‘हिरण्यगर्भो लोकशः इत्युक्तेः । पक्षे नसाभ्यां नसवर्णाभ्यां
भेदः गणनीयः । कमलाननकमलासनयोस्तावतैव भेददर्शनादिति भाव । अत्र
&lsquo;सारसनाभिख्याढ्या&rsquo; इत्याद्युदाहरणत्रये
सारसनेत्यादिश्लेषप्रतिभोन्मीलिततुल्ययोगतानुप्राणितो व्यतिरेक इति विशेषः
॥</p>
<p>यथावा&ndash;</p>
<h2 id="पतरणयसचछयन-फणगरनथ-तवदयकरतशच--परथम-शशदनत-परथतऽनतयऽऽतमजस-शशनमतत--६४०-">पत्रिण्यासीच्छ्येनी फणिगिरिनाथ त्वदीयकीर्तिश्च । प्रथमा शशादनीति प्रथिताऽन्त्याऽऽत्मौजसा शशिनमत्ति ॥ ६४० ॥</h2>
<p>हे फणिगिरिनाथ! पत्रिणी तदाख्या काचिद्विहगी श्येनी श्येनाख्या आसीत् ‘अथ
शशादनः । पत्री श्येनः' इत्यमरः। ‘श्येने पत्रिशशादनौ' इत्यमरमाला । “
श्येनाख्यो विहगः पत्री पत्रिणौ शरपक्षिणौ' इति शाश्वतश्च । पत्रिशब्दात्
नान्तलक्षणो ङीप् । जातिलक्षणो ङीष् वा । त्वदीयकीर्तिश्च श्येनी आसीत्
उक्तोऽर्थः । पक्षे- श्वेतवर्णा अभूत् ‘विशदश्येतपाण्डुराः’ इत्यमरः ।
श्येतशब्दात् स्त्रीत्वविवक्षायां &lsquo;वर्णादनुदात्तात्तोपधात्तो नः&rsquo; इति
ङीप्सन्नियोगशिष्टस्तकारस्य नकारः । श्येनः पक्षिणि पाण्डुरे' इति
मेदिनीकोशात्तु पुंस्यपि नोपधश्श्येनशब्दोस्तीति ज्ञायते । तस्मात्
पिप्पल्यादेराकृतिगणत्वात् ङीष् बोध्यः प्रथमा तयोराद्या पत्रिणी शशमत्तीति
शशादनी प्रथिता तन्नाम्ना प्रसिद्धा । अन्त्या त्वदीयकीर्तिस्तु आत्मौजसा
निजतेजसा शशिनं शशवन्तम्, इन्दुमिति वास्तवार्थः । अत्ति कबळयति आच्छादयतीति
यावत् ॥</p>
<p>यथावा&ndash;</p>
<h2 id="कक-ररद-हदय-पकसत-तव-वचनदसयत-हदय-दवजयरप-जनन-तय-कऽप-भद-वयञजन-सवरऽपयसत--६४१-">काको रराद हृदयं पिकस्तु तव वचनदास्यतो हृद्यः। द्विजयोरपि जननि तयोः काऽपि भिदा व्यञ्जने स्वरेऽप्यस्ति ॥ ६४१ ॥</h2>
<p>हे जननि! काकः वायसः ऐन्द्रिरिति भावः । तव हृदयं वक्षः रराद विललेख ‘रद
विलेखने ’ लिट् । यद्वा-काकः साधारणो वायसः हृदयं शृण्वतां चित्तं रराद
स्वरकार्कश्येन उद्वेजयामासेति यावत् । पिकः कोकिलस्तु तव वचने दास्यतः
दासभावात् &lsquo;त्वदास्यदास्येऽपि गतोऽधिकारितां न शारदः&rsquo; इत्यादाविवास्य
आपम्ये पर्यवसानम् । हृद्यः तव हृदयप्रियोऽभूत् । पक्षे&ndash;शृण्वतां
स्वरमाधुर्येण मनोहरोऽभूदित्यर्थः । तयोः काकापिकयोः द्विजयोः
विप्रयोस्सतोरपि पक्षिणोस्सतोऽरपीति वस्तुस्थितिः । काऽपि अनिर्वचनीया भिदा
भेदः व्यञ्जने चञ्चुपक्षादिचिह्ने स्वरे ध्वनौ च अस्ति &lsquo;व्यञ्जनं
लाञ्छनश्मश्रुनिष्ठानावयवेष्वपि&rsquo; इत्यमरः । पक्षे - काकपिकशब्दयोः का पि
इति वर्णयोर्विद्यमाना भिदा व्यञ्जने ककारपकाररूपे हलवर्णे स्वरे
आकारेकाररूपे अवर्गेऽपि अस्ति हलज्वर्णयोरुभयोरप्यस्ति न त्वन्तिमककारयोः,
तत्रोभयोरप्यैकरूप्यदर्शनादिति भावः । उदाहरणद्वयेऽस्मिन्
श्लेषप्रतिभोत्तम्भितदीपकानुप्राणितो व्यतिरेक इति विशेषः । स च
&lsquo;उरगाचलपतिमानसम्&rsquo; इत्याद्येतदन्तेष्वेकादशसु
पद्येषूपमेयोत्कर्षपर्यवसायीति ध्येयम् ॥</p>
<p>उपमानोत्कर्षे यथा&ndash;</p>
<h2 id="आकशगङगङगयढय-मर-फणभधरशच-ततरदय--वशवमभरमधरयतयनय-वशवमभरधरभत-">आकाशगङ्गङ्ग्याढ्यौ मेरुः फणिभूधरश्च तत्राद्यः । विश्वम्भरामधरयत्यन्यो विश्वम्भराधरीभूतः ॥</h2>
<p>विश्वम्भरां भुवं अधरयति अधस्तात्करोति । विश्वम्भरायाः भुवः ।
पक्षे–विश्वम्भरस्य भगवतः अधरीभूतः ॥</p>
<p>यथावा&ndash;</p>
<h2 id="तवमवननतशरयभगहमपयमभद-न-भद-तवयत-ऊषमगमभवतप-तव-तरयसयहमम-वह-मढ--६४३-">त्वमिवानन्ताश्रयभागहमप्यम्भोद नौ भिदा त्वियती। ऊष्मागमभवतापं त्वं तिरयस्यहमिमं वहे मूढः ॥ ६४३ ॥</h2>
<p>अनन्तस्य अन्तरिक्षस्य भगवतश्च । ऊष्मागमभवः ग्रीष्मजन्यः तापः सञ्ज्वरः
तम् । पक्षे–ऊष्मा, तीक्ष्णः आगमः प्राप्तिरस्य स तथाभूतः भवस्संसारः
तस्मात्तापं आध्यात्मि कादिकम् । अन्यत्सुगमम् ॥</p>
<p>यथावा&ndash;</p>
<h2 id="तवदपङगचछरलभ-दशमपतन-वशमपतन-च--तलय-दव-सथत-पनरसत-भद-फणगरनदरमणदयत--६४४-">त्वदपाङ्गाच्छ्रीलाभो दिशाम्पतीनां विशाम्पतीनां च । तुल्यो दिवि स्थितौ पुनरस्ति भिदा फणिगिरीन्द्रमणिदयिते ॥ ६४४ ॥</h2>
<p>दिवि स्वर्गे स्थितौ पुनः अवस्थाने तु भिदा भेदः अस्ति । दिशाम्पतीनां
स्वर्गस्थितिरस्ति, विशाम्पतीनां तु सा नास्तीति भिदा । पक्षे - दिशाम्पतीनां
विशाम्पतीनामित्यत्र दि वि इति वर्णयोः स्थितावेव भिदा अन्यवर्णानां
तौल्यात् । अन्यद्व्यक्तमेव । अस्मिन्नुदाहरणत्रयेऽपि उपमानोत्कर्षः ।
अन्यत्सर्वं पूर्ववदेव ॥</p>
<p>उभयोत्कर्षापकर्षाप्रतीतौ यथा-</p>
<h2 id="घनसरशतशशरतशतवदत-मरतसतवश-करतशच--एत-सततमशकय-मकभव-वशषयतऽतर-परम--६४५-">घनसारशितिश्श्रुतिशतविदिता मूर्तिस्तवेश कीर्तिश्च । एते स्तोतुमशक्ये मूकीभावो विशिष्यतेऽत्र परम् ॥ ६४५ ॥</h2>
<p>हे ईश! श्रीनिवास! तव मूर्तिः कीर्तिश्च घनसारः जलदवरः ‘सारो बले
स्थिरांशे च न्याय्ये क्लीबं वरे त्रिषु' इत्यमरः । स इव शितिः नीला ।
पक्षे-घनसारः कर्पूरः &lsquo;अथ कर्पूरमस्त्रियां । घनसारः&rsquo; इत्यमरः । स इव शितिः
धवला ‘शिती धवलमेचकौ' इत्यमरः । श्रुतिशते विदिता ‘नीलतो यदमध्यस्था,
श्यामाच्छबलं प्रपद्ये शबलाच्छ्यामम्' इत्यादिश्रुतिषु नीलतोयदश्यामलतया
प्रथिता । कीर्तिपक्षे श्रुतिशतैः श्रोतृजनश्रोत्रसहस्रैः विदिता ज्ञाता ।
यद्वा-धवलतया प्रथितेत्यर्थः । यद्वा-मूर्तिरप्राकृतत्वादिभिः प्रथिता ।
कीर्तिस्तु–‘तस्य नाम महद्यशः’ इत्युक्तरीत्या महत्त्वेन प्रथितेत्यर्थः ।
एते मूर्तिकीर्ती स्तोतुमशक्ये श्रुतिशतप्रथिते ते वर्णयितुं कस्य
मितम्पचवचसश्शक्तिरिति भावः । अत्र अनयोर्मूर्तिकीर्त्योः मूकीभावः मू की
इत्याकारवर्णसत्तैव विशिष्यते तुल्यत्वाद्वर्णान्तरस्यायमेव विशेषो नान्य
इति भावः । वाच्यवाचकयोस्तादात्म्यमिह शरणम् । अन्यथा
विवक्षितव्यतिरेकस्यार्थगतत्वासम्भवात् । किम्च अत्र एतत्स्तुतिविषये
मूकीभावो विशिष्यते। अस्माद्दशां मौनेनावस्थानमेव श्रेय इत्यर्थः । अत्र
श्लेषानुप्राणित उत्कर्षापकर्षयोरविभावनादनुभयव्यतिरेकः।
एवमुत्तरोदाहरणेष्वपि द्रष्टव्यम् ॥</p>
<p>यथावा&ndash;</p>
<h2 id="तव-खल-जगतमत-जगततरतऽबधपतर-तव-दयत--सरवरगणससदशयरमतरभद-पर-भवत-यवय--६४६-">त्वं खलु जगतीमाता जगतीत्राताऽब्धिपुत्रि तव दयितः । सर्वैर्गुणैस्सदृशयोर्मात्राभेदः परं भवति युवयोः ॥ ६४६ ॥</h2>
<p>मात्रया लेशतः भेदः अनिर्वचनीयं यत्किञ्चिदेव वैलक्षण्यं न तु सर्वात्मनेति
भावः ‘स्त्रियां मात्रा त्रुटिः पुंसि लवलेशकणाणवः ' इत्यमरः ।
पक्षे-मावर्णत्रावर्णाभ्यामेव भेद इत्यर्थः ॥</p>
<p>यथावा&ndash;</p>
<h2 id="कमऽतर-बधत-म-यम-परतरनयससवतससमय--भदसत-कयमतरदधतसव-कप-तत-मय-मकनद--६४७-">कामोऽत्र बाधते मां यमः परत्रानयोस्स्वतस्समयोः । भेदस्तु कायमात्रादाधत्स्व कृपां ततो मयि मुकुन्द ॥ ६४७ ॥</h2>
<p>स्वतः स्वभावत एव समयो बाधितृत्वेन तुल्ययोः । पक्षे–मवर्णसहितयोः अनयोः
कामयमयोः भेदस्तु कायमात्रात् शरीरत एव भेदो न तु गुणत इति भावः ।
यद्वा-कामस्य कायो नास्ति यमस्य तु सोऽस्तीति तन्मात्राद्वेद इत्यर्थः ।
काकारयकाराभ्यामेव भेद इत्यप्यथाऽनुसन्धेयः ॥ यथावा-</p>
<h2 id="परव-नरकनगणवशगचकरण-लनमरधन--भवत-सदषण-य-मखमतरभद-तयरह-मरखरय--६४८-">पूर्वं नरकानुगुणावाशुगचक्रेण लूनमूर्धानौ । भवता सदूषणौ यौ मुखमात्रभिदा तयोर्हि मुरखरयोः ॥ ६४८ ॥</h2>
<p>नरकस्य नरकासुरस्य निरयस्य च अनुगुणौ अनुरूपौ एकत्र तन्मित्रत्वात् अपरत्र
पापकारित्वादिति भावः । दूषणेन दोषेण दूषणनाम्ना रक्षसा च सह वर्तेते इति
सदूषणौ । यौ पूर्वं भवता आशुगेन चक्रेण सुदर्शनेन आशुगानां विशिखानां
चक्रेण जालेन विलूनमूर्धानो अभूतामिति शेषः । तयोः मुरखरयोः
तन्नाम्नोर्दैत्यरक्षसोः मुखमात्रेण भिदा मुरस्य त्रिशीर्षत्वेन त्रिमुखता
खरस्य एकशीर्षतया एकमुखतैवेतीयानेव भेदः उक्तगुणानां तौल्यात् ।
सुवर्णखवर्णाभ्यामेव भेद इत्यर्थान्तरं च ॥</p>
<p>यथा वा-</p>
<h2 id="य-ननदनतयखलगर-गवनद-तवममनददरतवश--भषणमष-भषण-कवलमकरतऽनयरभद--६४९-">ये निन्दन्त्यखिलगुरुं गोविन्द त्वाममन्ददुरितवशाः । भाषणमेषां भषणं केवलमाकारतोऽनयोर्भेदः ॥ ६४९ ॥</h2>
<p>भाषणं उक्तिः, भाषतेर्ल्युट्। भषणं श्वरवः ‘भष भर्त्सने' &lsquo;इह भर्त्सनं
श्वरवः&rsquo; इत्युक्तेः । अस्माल्ल्यट् । अनयोः भाषणभषणयोः आकारमात्रतः
मनुजशुनकमुखोद्गीर्णत्वरूपस्वरूपमात्रे भेदः अन्यत्र अकारदीर्घाकाराभ्यामेव
भेदः । अन्यवर्णानुपूर्वी तु तुल्यैव ॥ यथा वा&ndash;</p>
<h2 id="परबलहरहरकलत-शवत-दवप-दवपशच-खल-तलय--कयत-भदऽनयससयतसवरणयरव-सरवथऽप-सत--६५०-">परबलहरहरिकलितौ श्वेतो द्वीपो द्विपश्च खलु तुल्यौ । कियती भिदाऽनयोस्स्यात्सवर्णयोरेव सर्वथाऽपि सतोः ॥ ६५० ॥</h2>
<p>श्वेतो द्वीपः श्वेतो द्विपः ऐरावतश्च । परेषां द्विषां बलं सामर्थ्यं
सैन्यं वा तस्य हरः हर्ता हरिर्भगवान् तेन कलित इति श्वेतद्वीपपक्षे ।
ऐरावतपक्षे तु-परः वैरी बलः बलासुरः तस्य हरः हरिरिन्द्रः तेन कलितः ।
तयोरेकशेषः । अत एव तुल्यौ । सर्वथाऽपि सर्वप्रकारेणापि सवर्णयोः
तुल्यवर्णयोरेव सतोः द्वयोरपि श्वेतत्वादिति भावः । पक्षे
समानानुपूर्वीकाक्षरयोरेव सतोः अनयोः श्वेतद्वीपश्वेतद्विपयोः भिदा कियती
स्यात् सर्वथा
तुल्ययोरनयोरनिर्वचनीययत्किञ्चिद्वैलक्षण्यसद्भावोऽप्यकिञ्चित्कर इत्यर्थः।
पक्षे कियती ईभिदा इति च्छेदः । ईभिदा दीर्घेकारहृस्वेकाराभ्यां भेदः कियती
अत्यल्पेत्यर्थः । यत्किञ्चिद्वर्णभेदस्सन्नपि न गणनीय इति भावः ॥</p>
<p>यथा वा&ndash;</p>
<h2 id="तदवचनशकषतधवनमधरय-दववम-सम-मनय--अतर-सदपशभदशचतत-करयत-मदमव-पकशकय--६५१-">तद्वचनशिक्षितध्वनिमाधुर्यौ द्वाविमौ समौ मन्ये । अत्र सदापिशुभेदश्चित्ते क्रियतां मदम्व पिकशुकयाः ॥ ६५१ ॥</h2>
<p>हे मदम्ब! त्वद्वचनेन शिक्षितं ध्वनिमाधुर्यं ययोस्तौ तथोक्तौ द्वौ इमौ
पिकशुकौ समौ मन्ये । अत्र अनयोः पिकशुकयोः पिशुभेदः पि शु इति वर्णाभ्यामेव
वैलक्षण्यं नान्यवर्णयोरिति भावः । चित्ते क्रियतां अवधार्यताम् ।
शब्दगतोऽप्ययं पिशुवर्णभेदः अर्थे शब्दतादात्म्याभिमानकृत इत्यवधेयम् ।
अर्थान्तरं च -हे शुभे! इति सम्बुद्धिः । अद इति छेदः । अत्र अनयोः
पिकशुकयोः अदः परस्परसादृश्यं सदा चित्ते क्रियतां
अनयोस्त्वद्वचनशिक्षितध्वनिमाधुर्यत्वेन तौल्यमस्तीति त्वया ।
परिचिन्त्यतामिति ॥</p>
<p>यथा वा&ndash;</p>
<h2 id="अमतपसवबधसवय-स-वसदवशच-वसकशचप--तलय-वलकषणय-तवनयरनन-दवकत-मतरव--६५२-">अमृतेप्सुविबुधसेव्यौ स वासुदेवश्च वासुकिश्चापि । तुल्यौ वैलक्षण्यं त्वनयोर्ननु देवकीति मात्रैव ॥ ६५२ ॥</h2>
<p>सः प्रसिद्धः वासुदेवश्च वासुकिश्चापि अमृतं ईप्सवो ये विबुधाः ब्रह्मविदः
देवाश्च तैः सेव्यौ अत एव तुल्यौ । अनयोः वैलक्षण्यं तु देवकीति मात्रैव
देवकीति प्रसिद्धया जनन्यैव ननु । वासुदेवस्य देवकीति मात्रा प्रसिद्धा
वासुकेस्तु तादृशी माता नेत्येतावदेव वैलक्षण्यम् ।
अमृतेप्सुविबुधसेव्यत्वं तु तुल्यमेवेति भावः । पक्षे-
वासुदेववासुकिशब्दयोः देवकी इति मात्रैव अल्पमेव वैलक्षण्यम् । आद्ये
देवेति वर्णौ अन्त्ये कीति वर्ण इत्येतावानेव भेदः
आदिमवर्णद्वयस्योभयत्राप्यैकरूप्यादिति भावः &lsquo;स्त्रियां मात्रा त्रुटिः
पुंसि लवलेशकणाणवः&rsquo; इत्यल्पपर्यायेष्वमरः ।</p>
<p>मात्रा कर्णविभूषायां वित्तमाने परिच्छदे ।
अक्षरावयवे स्वल्पे क्लीबं कार्त्स्न्येऽवधारणे ॥</p>
<p>इति मेदिनी च ॥ यथा वा-</p>
<h2 id="यसयस-सहजदय-रजय-यसयप-सहजहय-तत--दह-भदव-ननय-भदऽनयरभवत-रमलकषमणय--६५३-">यस्यास सहजदेयं राज्यं यस्यापि सहजहेयं तत् । देहे भिदैव नान्या भिदाऽनयोर्भवति रामलक्ष्मणयोः ॥ ६५३ ॥</h2>
<p>यस्य रामस्य राज्यं सहजदेयं सहजे भ्रातरि भरते देयं आस बभूव । आसेति
तिङन्तप्रतिरूपकमव्ययम् । ‘ इदमास चिह्नम्' इतिवत् । न त्वस्तेर्लिट्
&lsquo;तिङन्तत्वे ‘अस्तेर्भूः’ इति लिटि भ्वादेशापत्तेः । यद्वा- ‘अस दीतौ '
इत्यस्माल्लिडेव । दीयत इति देयं कर्मणि ‘अचो यत्&rsquo; इति यत् । राज्यं
सहजदेयं दिदीपे इत्यर्थः।</p>
<p>अहं हि सीतां राज्यं च प्राणानिष्टान्धनानि च ।
ह्रेष्टा भ्रात्रे प्रदास्यामि भरतायाप्रचोदितः ।</p>
<p>इति तदुक्तेः । यद्वा-सहजेन भरतेन देयं दातुं योग्यमासीदित्यर्थः ।
&lsquo;तद्ददामि पुनस्तुस्यं यथा त्वमददा मम&rsquo; इति भरतोक्तेः । यस्य लक्ष्मणस्यापि
तत् राज्यं सहजे भ्रातरि सहजेन भ्रात्रा वा हेयं देयं आस । &lsquo;ओहाक् त्यागे’
‘अचो यत्&rsquo; इति यत् ‘त्यागो विहापितं दानम्' इत्यमरः । वस्तुतस्तु सहजेन
निसर्गेणैव हेयं त्याज्यमित्यर्थः। ‘सहजस्तु निसर्गे ना सहोत्थे
पुनरन्यवत्' इति मेदिनी । ‘सर्वात्मना पर्यनुनीयमानो यदा न सौमित्रिरुपैति
योगम्' इत्यादिकमिहानुसन्धेयम् । कैङ्कर्यैकरतित्वात्तस्य राज्यं
परिहार्यमासीदिति भावः । अनयोः सहजदेयसहजहेयराज्ययोः रामलक्ष्मणयोः देहे
विग्रहे एव भिदा भेदः नान्या, स्वरूपे उक्तगुणे वा भेदो नास्तीत्यर्थः ।</p>
<p>ततः पद्मपलाशाक्षः कृत्वाऽऽत्मानं चतुर्विधम् ।
पितरं रोचयामास तदा दशरथं नृपम् ॥</p>
<p>इत्युक्तेः । अत्रात्मशब्दो देहवाची । पक्षे सहजदेयराज्यसहजहेयराज्यशब्दयोः
दे हे इति वर्णाभ्यामेव भिदा न तु वर्णान्तरैरित्यर्थः । एषु ‘घनसारशितिः’
इत्यादिषु नवसूदाहरनणेषूत्कर्षापकर्षयोरविभावनादनुभयव्यतिरेको द्रष्टव्यः ॥</p>
<p>एवं कुवलयानन्दानुरोधेन व्यतिरेको दर्शितः । अथ
काव्यप्रकाशरसगङ्गाधराद्यनुरोधेन प्रदर्शयिष्यते.</p>
<p>प्राचीनरीत्या व्यतिरेकः&ndash;</p>
<h2 id="उपमयसयपमनदयद-गणवशषत--उतकरष-वरणयत-परहरवयतरक-तद-बध-">उपमेयस्योपमानाद्यदा गुणविशेषतः । उत्कर्षो वर्ण्यते प्राहुर्व्यतिरेकं तदा बुधाः ॥</h2>
<p>उपमानादुपमेयस्य गुणविशेषवत्त्वेनोत्कर्षो व्यतिरेकः प्रतीपादिवारणाय
तृतीयान्तं वैधर्म्यपरम् । तत्र चोपमेयस्योपमानतामात्रकृत एवोत्कर्षः न
वैधर्म्यकृतः, साधर्म्यस्यैव प्रत्ययात् । अधिकगुणत्वमात्रं
उपमानगतापकर्षमात्रं वा न व्यतिरेकस्वरूपम्,
तयोरुपमेयोत्कर्षाक्षेपमन्तरेणासुन्दरत्वात् । अत एव न सादृश्याभावमात्रं
तत्, उपमानादुपमेयस्यापकर्षेऽपि तत्सम्भवात् तस्य च हीनगुणस्योपमेयताया
वास्तवत्वेनासुन्दरत्वात् । उपमेयोत्कर्षविशिष्टत्वेन सादृश्याभावस्य
विशेषितत्वे च तस्योपमेयोत्कर्षस्यैवालङ्कारतौचित्येनाधिकस्य
निष्प्रयोजनत्वात् ॥ यथा&ndash;</p>
<h2 id="अमलनशरकमद-सदऽप-वदन-सरजसदनय--मलनशरयपम-ककचदनदवबमबन-कमवलमबत--६५४-">अम्लानश्रीकमिदं सदाऽपि वदनं सरोजसदनायाः । म्लानश्रियोपमां क्कचिदैन्दवबिम्बेन किमवलम्बेत ॥ ६५४ ॥</h2>
<p>म्लाना न भवतीत्यम्लाना निर्मलेति वस्तुस्थितिः ‘अम्लानस्त्वमले
झण्टीभेदे' इति हेमचन्द्रः । तादृशी श्रीर्यस्य तत्तथोक्तं ‘शेषाद्विभाषा'
इति कप् । क्कचित् म्लानश्रियेत्यन्वयः' अयं
चोपमेयोत्कर्षकोपमानापकर्षकयोर्वैधर्म्ययोर्द्वयोरप्युपादानानुपादानाभ्यामेकतरानुपादाने
च तावच्चतुर्धा । सोप्युपमायाः श्रौतीत्वार्थीत्वाक्षिप्तात्वैर्द्वादशविधो
भवन् सश्लेषनिश्श्लेषत्वाभ्यां चतुर्विंशतिप्रकार इति प्राञ्चः ॥</p>
<p>यथा&ndash;</p>
<h2 id="जलपनत-यथकम-जलपक-दव-तवक-पण--कलपदररव-कमषऽनलप-दतत-शरय-स-त-सवलपम--६५५-">जल्पन्तु यथाकामं जल्पाका देव तावकः पाणिः । कल्पद्रुरिव किमेषोऽनल्पां दत्ते श्रियं स तु स्वल्पाम् ॥ ६५५ ॥</h2>
<p>तावकः पाणिः कल्पद्रुरिव किम्? स इव न स्यादिति भावः । कुत इत्यत आह –एष
इति । एषः तावकः पाणिः । अन्यत्सुगमम् । अत्रोभयोरुपादानम्, उपमा च श्रौती ।
अत्रैव- &lsquo;कल्पद्रुम इव कथमयमल्पां दत्ते श्रियं न जात्वपि यः&rsquo;
इत्युत्तरार्धे रचिते ‘कल्पद्रुरिव किमेष स्वल्पां श्रियमेव यस्सदा दत्ते’
इति वा रचिते एकतरानुपादानम् । श्रौती चोपमा । &lsquo;कल्पद्रुरिवेति वचः कल्पेत
बुधस्य कस्य तोषाय&rsquo; इति कृते हतुसामान्यानुपादानं सा श्रौती च । हेतुद्वये
हि यस्यैवानुपादानं तस्याक्षेपेणावगतिः । उभयोरप्यनुपादाने तथैव, न
त्वनवगतिः व्यतिरेकस्योत्कर्षापकर्षरूपत्वात् । तयोश्च
प्रयोजकज्ञानमन्तरेणानवबोधात् ॥</p>
<p>एवम्&ndash;</p>
<h2 id="सततमनवलभव-कल-कवचदवलतवमपयनत--बहरमखसरवनत-सऽरहत-क-तव-कप-सम-करतम--६५६-">सततमनाविलभावां काले क्वचिदाविलत्वमुपयान्ती । बहिर्मुखस्रवन्ती साऽर्हति किं तव कृपां समां कर्तुम् ॥ ६५६ ॥</h2>
<p>अत्रोभयोपादानम्, उपमा त्वार्थी । ‘बाले सुधापयोधेः काले
क्वचिदाविलत्वमुपयान्ती’ इति पठिते पूर्वार्धे, अस्यैव ‘काले
क्कचिदप्यनाविलत्वजुषम् । बहिर्मुखस्रवन्ती’ इति द्वितीयतृतीयचरणयोश्च
कल्पितयोरेकतरानुपादानम्, आर्थी चोपमा । ‘व्यालेशगिरीशहृदयकृतशाले’ इति,
‘बाले सुधापयोधेः' इत्यस्य द्वितीयचरणे निर्मिते उभयानुपादानं सा च ॥</p>
<h2 id="नरवधकननददघ-दवरसनगरनथसननध-वसत--अधरयत-मतननद-वधमखलकष-नवसत-नणम--६५७-">निरवधिकानन्ददुघा द्विरसनगिरिनाथसन्निधौ वसतिः । अधरयति मितानन्दां विधिमुखलोकेषु निवसतिं नॄणाम् ॥ ६५७ ॥</h2>
<p>अत्र इवादेस्सादृश्यमात्रशक्तस्य सदृशादेश्च तद्विशिष्टशक्तस्य
शब्दस्याभावाच्छुत्यर्थपथात्यासादिनी अधरीकरणेनाक्षिप्तैवोपमा । अत्रैव
‘निरवधिकसुकृतसुलभे' इत्याद्यचरणनिर्मितौ, ‘अधरयति
विधिनिधीश्वरविधुशेखरलोकनिवसतिं नॄणाम्’ इत्युत्तरार्धनिर्माणे वा
एकतरानुपादानम् । आक्षिप्ता चोपमा । अस्यैव
&lsquo;फणधरधराधराधिपमधुमथनपदाब्जसन्निधौ वसतिः&rsquo; इति पूर्वार्धे निर्मिते
उभयानुपादानम्, सा च ॥ एवं निश्श्लेषव्यतिरेकदिक् प्रदर्शिता । अथ
सश्लेषव्यतिरेकदिक्प्रदर्श्यते । यथा&ndash;</p>
<h2 id="नन-नशशरकमलनय-करवमरशन-वदधदमदम--भसवनव-क-भगवनपहतपपम-यत-हयष--६५८-">ननु निश्श्रीकमलिन्याः करावमर्शेन विदधदामोदम् । भास्वानिव किं भगवानपहतपाप्मा यतो ह्येषः ॥ ६५८ ॥</h2>
<p>निश्श्रीकायाः अनाप्लुततया म्लानप्रभायाः ‘शेषाद्विभाषा' इतेि कप् ।
मलिन्याः पुष्पवत्याः ‘मलिनी पुष्पवत्यपि' इत्यमरः । पक्षे - निश्श्रियः
अविकसिततया लक्ष्मीनिवासविधुरायाः कमलिन्याः पद्मिन्याः करावमर्शेन
हस्तसंस्पर्शेन किरणसम्पर्केण च आमोदं प्रमोदं सौरभं च विदधत् भास्वान्
भानुरिव किं भगवान् स्यात् । कुतो न स्यादित्यत आह-यत इति । यतः यस्मात्
एषः अपहतपाप्मा “न सुकृतं न दुष्कृतं सर्वे पाप्मानोऽतो निवर्तन्ते
अपहतपाप्मा ह्येष ब्रह्मलोकः' इति श्रुतेः । अत्रोभयोपादनम्, श्रौती चोपमा ।
श्लेषस्तु स्पष्ट एव ॥</p>
<p>यथावा&ndash;</p>
<h2 id="कनकचलमव-कथयत-कथमव-ककदरचल-लक--स-सरलय-इत-वदत-कलषहर-तरथमष-वसयत--६५९-">कनकाचलमिव कथयतु कथमिव काकोदराचलं लोकः । स सुरालय इति विदितः कलुषहरं तीर्थमेष वासयति ॥ ६५९ ॥</h2>
<p>कलुषहरं तीर्थं पापविनाशनमिति प्रसिद्धं तीर्थम् । तच्च शेषाद्रौ स्थितम्
। अत्राप्युभयोपादानम्, श्रौत्येवोपमा श्लेषश्च ॥</p>
<h2 id="तव-खल-न-तटतवनव-यनन-वहतसधघनरसतयग--सङकलततपसफरतरवङकटनथस-वमलहसगत--६६०-">त्वं खलु न तटित्वानिव यन्न विहितसाधुघनरसत्यागः । सङ्कलिततपस्फूर्तिर्वेङ्कटनाथासि विमलहंसगतिः ॥ ६६० ॥</h2>
<p>हे वेङ्कटनाथ! त्वं तटित्वानिव न खलु । कुत इत्यत आह- यदिति । यस्मात्
साधुषु सत्सु घनस्सान्द्रः यो रसः अनुरागः तस्य त्यागः स न विहितो येन स
तथोक्तः । यद्वा - साधुः श्लाघ्यः घनस्सम्पूर्णः यो रसः आनन्दः तस्य त्यागो
न विहितो येन निरतिशयानन्द इत्यर्थः । पक्षे अविहितनिर्मलसलिलत्याग
इत्यर्थः । सङ्कलिता तपसः तपस्य ग्रीष्मस्य च स्फूर्तिर्येन स तथोक्तः ।
विमलानां अकलुषाणां विशदानां च । हंसानां ज्ञानिनां मराळानां च । गतिः
गम्यत इति गतिः कर्मणि क्तिन् । प्राप्य इत्यर्थः ।
अत्रोपमानापकर्षकानुपादानम्, श्रौती चोपमा श्लेषश्च ॥</p>
<h2 id="आदवव-कवरण-परपत-मधयऽवमनतमथनत--लयमपयत-कवलयमवयनत-कथ-तवमव-नयनमव--६६१-">आदावेव कुवर्णं प्राप्तं मध्येऽवमानितमथान्ते । लयमुपयातं कुवलयमवयन्ति कथं तवाम्व नयनमिव ॥ ६६१ ॥</h2>
<p>कुवलयं आदावेव प्रथममेव कुवर्णं कुत्सितं वर्णं कु इत्याकारकमक्षरं च
प्राप्तम्, कर्तरि क्तः । मध्ये मध्यकाले अवमानितं अवज्ञातं त्वन्नयननेनेति
भावः । पक्षे–मध्ये स्ववाचकशब्दमध्ये वमानितं वकारेण युक्तमिति यावत् । अत
एव अन्ते पर्यवसाने लयं क्वापि लीनतां उपयातम्, कर्तरि क्तः । पक्षे -लयेति
वर्णद्वयमुपगतमित्यर्थः । अत्रोपमेयोत्कर्षकानुपादानम्, उपमा श्रौती
श्लेषश्च ॥</p>
<p>आर्थे साम्ये यथा&ndash;</p>
<h2 id="वहदप-सवरणमनतरमख-कवरण-सद-दधतकसमम--शरससमख-हरणयसतव-पशचतसममसत-न-त-पर-वपष--६६२-">वहदपि सुवर्णमन्तर्मुखे कुवर्णं सदा दधत्कुसुमम् । श्रीस्सुमुखि हरिण्यास्तव पश्चात्सममस्तु न तु पुरो वपुषः ॥ ६६२ ॥</h2>
<p>हे सुमुखि! हे श्रीः! अन्तः मध्ये प्रच्छन्नं यथा स्यात्तथेति वा ।
सुवर्णं कनकम् । पक्षे -अन्तः स्ववाचकशब्दमध्ये सुवर्णं सु इत्याकारकमक्षरं
वहदपि दधानमपि मुखे वक्रे आदौ च कुवर्णं कुत्सितवर्णं कु इत्याकारकमक्षरं
च, सदा दधत् कुसुमं प्रसूनं कुसुमपदं च । हरिण्याः सुवर्णप्रतिमायाः,
अनेनास्याः अप्रच्छन्नसर्वाङ्गसुवर्णत्वं दर्शितम् । हरितवर्णायाश्च
‘हिरण्यवर्णां हरिणीम्' इति श्रुतेः। ‘हरिणी स्यान्मृगी हेमप्रतिमा हरिता च
या' इत्यमरः । तव वपुषः पश्चात् परोक्षमिति यावत् । समं समम्मन्यमिति यावत्
अस्तु । पुरः समक्षं तु न, नसमं स्यादित्यर्थः । परोक्षं सममिति विकत्थतां
नाम प्रत्यक्षं तु कथं सममिति ब्रूयादिति भावः । यद्वा - वपुषः पश्चात्
चरमाङ्गे सममस्तु पुरः अग्रभागे तु न सममेवेत्यर्थः । अथवा- पश्चात् भाविनि
काले यदाकदा वा समं अस्तु सद्दशं भवेच्चेद्भवत्वित्यनादरे । पुरः प्रथममेव
तु न समं स्यात् । कालत्रयेऽपि समं न भवत्येवेति हृदयम् । पक्षे –कु सु इति
वर्णद्वयादनन्तरं समं मकारसहितमित्यर्थः, कुसुमशब्दस्य तथैव दर्शनात् ।
पुरतः आदौ तु न, मकारसहितं न भवतीत्यर्थः । उक्तशब्दस्यातथात्वादिति भावः ।
अत्रोभयोपादानम्, उपमा चार्थी, सदृशशब्देन तत्कथनात् । श्लेषश्च ॥</p>
<p>यथावा&ndash;</p>
<h2 id="शरमनकनकगरनदर-वयम-सरप-वदनत-तव-मगध--वयकरमशरत-ततसजतरपसय-तव-कथ-सदशम--६६३-">श्रीमन्कनकगिरीन्द्रो व्योम सरूपं वदन्तु तव मुग्धाः । व्योकारमाश्रितं तत्सुजातरूपस्य तव कथं सदृशम् ॥ ६६३ ॥</h2>
<p>श्रीमन्! हे कनकगिरीन्दो! मुग्धाः अतत्त्वविदः व्योम गगनं तव समानं रूपं
यस्य तत् सरूपं वदन्तु कथयन्तु तत्त्वविदस्तु न वदन्तीति भावः । कुत इत्यत
आह&ndash;व्योकारमिति । तत् व्योम कर्तृ व्योकारं अयस्कारं आश्रितम् । कर्तरि
क्तः । ‘व्योकारो लोहकारकः' इत्यमरः । ‘व्योकारोऽयस्करोऽयस्कारो
लोहकारस्स्यात्’ इति रत्नकोशः। ‘व्योकारः कर्मारो लोहकारः' इति
हेमचन्द्रश्च । व्यो करोतीति विग्रहः । कर्मण्यण्
&lsquo;अङ्गारीयदारुसङ्ग्रहैर्योकारैः’ इति हर्षचरिते प्रयोगश्च । वास्तवार्थस्तु
व्यो इति वर्णमाश्रितमिति । ‘वर्णात्कारे ’ इति कारप्रत्ययः । सुजातरूपस्य
शोभनसुवर्णस्य । पक्षे-रमणीयरूपस्येत्यर्थः ॥ तव कथं सदृशः, तुल्यो न
भवत्येव । अयस्काराश्रितसुजातरूपयोस्साम्यायोगादिति भावः । अत्रापि
पूर्ववदेव सर्वम् । उपमेयोत्कर्षकोपमानापकर्षकहेतुस्त्वत्रैकःपूर्वत्र
द्वाविति विशेषः ॥</p>
<p>यथावा&ndash;</p>
<h2 id="मखवरणमतऽतरचऽगरसरक-दवदव-पवनय--तनव-तव-क-तलय-मळनदजभ-कळनदजभ-व--६६४-">मुखवर्णमिताऽतिरुचाऽग्रेसरका देवदेव पावनया । तन्वा तव किं तुल्या मिळिन्दजाभा कळिन्दजाभा वा ॥ ६६४ ॥</h2>
<p>हे देवदेव! अतिरुचा सर्वतोमुखदीप्तिमत्या तव तन्वा मुखवर्णमिता मुखस्य
वर्णो रूपं दीप्तिर्वा मितोऽल्पो यस्यास्सा तथोक्ता ।</p>
<p>वर्णो द्विजादिशुक्लादियशोगुणकथासु च ।
स्तुतौ नाना स्त्रियां भेदरूपाक्षरविलेपने ॥</p>
<p>इति मेदिनी । मिळिन्दाज्जाता मिळिन्दजा भ्रमरगतेत्यर्थः । आभा प्रभा ।
कर्मधारयः । सदृशी किं न सदृशीत्यर्थः,
अतिदीप्तिमितदीप्तिमतोस्साम्यायोगात् । पक्षे-मुखवर्णे आदिमाक्षरे
मितामिवर्णत्वं यस्यास्सा तथोक्ता । मिळिन्दजाभाशब्दस्य तथात्वात्। तथा
पावनया तव तन्वैव अग्रे पुरः सरकः मद्यपानं तत्पात्रं इक्षुमद्यं वा
यस्यास्सा तथोक्ता अतिमात्रमपवित्रेति भावः । &lsquo;चषकोऽस्त्री पानपात्रं
सरकोऽपि&rsquo; इत्यमरः । ‘सरकाऽस्त्री शीधुपाने शीधुपात्रेक्षुमद्ययोः&rsquo; इति
मेदिनी च । अग्रे इत्येदन्तमव्ययम् । पक्षे- अग्रेसरः कः कवर्णो
यस्यास्सेति तु तत्त्वम् । कळिन्दजाभाशब्दस्य तथात्वात् ।
शब्दार्थतादात्म्यं न विस्मर्तव्यम् । कळिन्दजायाः यमुनायाः आभा वा सदृशी
किं । न सदृशीत्यर्थः । पावनापावनयोस्तौल्यायोगात् ।
अत्राप्युपमानापकर्षकोपमेयोत्कर्षकयोरुभयोरुपादानं आर्थी चोपमा श्लेषश्चेति
सर्वं तुल्यम् । द्वे उपमाने यथासङ्ख्यसङ्कीर्णे इति तु विशेषः॥</p>
<p>यथावा-</p>
<h2 id="घननरघषतरसत-क-सदश-मनसकजनयससयत--हसशशङखन-हर-पटनरघषण-पञचजनयन--६६५-">घननिर्घोषत्रस्तः किं सदृशो मानसैकजन्यस्स्यात् । हंसश्शङ्खेन हरेः पटुनिर्घोषेण पाञ्चजन्येन ॥ ६६५ ॥</h2>
<p>घननिर्घोशः गम्भीरध्वनिः यस्यकस्यचिदति भावः । तस्मात् त्रस्तः एकमेव जन्यं
युद्धं ‘युद्धमायोधनं जन्यम्' इत्यमरः । तदपि मानसं मनस्सङ्कल्पितमेव न तु
क्रियया निर्वर्तितं यस्य स तथोक्तः । मानससरोजन्मेति वास्तवार्थः ।
पटुनिर्घोषेण पाञ्चजन्येन पञ्चजन्यानि युद्धानि सोढान्यस्य पाञ्चजन्यः ।
‘तदस्य सोढम्’ इत्यर्थे प्राग्दीव्यतीयोऽण् । पञ्चसङ्ख्याकयुद्धजेतेति यावत्
। पक्षे–पाञ्चजन्यनाम्ना शङ्खेनेत्यर्थः । अत्राप्युभयोपादानं आर्थी चोपमा
श्लेषश्च । अत्रोपमेयस्यापि श्लिष्टत्वं प्राथमिककोदाहरणाद्विशेषः ॥
यथावा&ndash;</p>
<h2 id="सनतन-उदरससतनननत-सससयतपर-परतपपगम--क-तदशन-कटभहनत-तलयसत-कसयचदननतऽस--६६६-">सन्तान उदारस्स्तान्नन्ता सस्स्यात्परं प्रतीपोपगमे । किं तादृशेन कैटभहन्ता तुल्योस्तु कस्यचिदनन्ताऽसौ ॥ ६६६ ॥</h2>
<p>सन्तानः देवतरुविशेषः उदारः अनुपाधिकनिर्देशेन सर्वमहान् स्तात् ।
सर्वमहान् भवतु चेद्भवतादित्यनादरे । दातेति तु वस्तुस्थितिः । ‘उदारो
दातृमहतोः' इत्यमरः । परं परन्तु प्रतीपानां प्रत्यर्थिनां उपगमे समीपगमने
सः सन्तानः अत्रानुस्वारस्य “वा पदन्तस्य’ इति वैकल्पिकः परसवर्णो बोध्यः
अर्थान्तरे शब्दानुरूप्याय । नन्ता नमनकर्ता स्यात् । साध्वसेन
प्रणमेदित्यर्थः । तस्मादनुदार एवेति भावः । पक्षे-प्रतीपोपगमे वैपरीत्येन
गतौ नन्तासः सन्तानशब्दो नन्तास इति स्यादित्यर्थः । प्राथमिकार्थे
सस्स्यादित्यत्र द्वितीयसकारस्य ‘अनचि च' इति वा द्वित्वम् । अन्यथा
तच्छब्दप्रथमैकवचनान्तस्य स इत्यस्य ‘एतत्तदोस्सुलोपः' इत्यादिना सुलोपेन
सकारस्य तस्य द्वित्वायोगात् । तादृशेन प्रतीपनमनकर्ता कस्यचिदपि अनन्ता
अनमनकर्ता, नमेस्तृच् । ‘नन्तव्यः परमश्शेषी' इत्युक्तरीत्या
सर्वलोकनन्तव्यस्य तस्य नन्तव्यान्तरासम्भवादिति भावः । अत्र ‘वृक्ष इव
स्तब्धः' इति श्रुत्यर्थोऽनुसन्धेयः । असौ कैटभहन्ता तुल्योऽस्तु किं
तुल्यो न भवेदेवेत्यर्थः । अत्र नन्तृत्वमुपमानापकर्षहेतुः ।
अनन्तृत्वमुपमेयोत्कर्षहेतुश्चेति द्वयमप्युपात्तम् । उपमा च
तुल्यशब्दोपादानादार्थी । श्लेषस्तूपमानापकर्षमात्रे इति विशेषः ॥</p>
<h2 id="तवरकषर-नदन-तव-न-सम-मधवसय-सवशषम--अधरतशरषऽप-भवनन-दनरकषवरत-भवरयसमत--६५७-">तीव्रक्षार नदीन त्वं न समो माधवस्य सविशेषम् । अधरितशीर्षोऽपि भवन्न दीनरक्षाव्रती भवेर्यस्मात् ॥ ६५७ ॥</h2>
<p>तीव्रक्षार! अतिमात्रकटो! निर्दयेति यावत् । अतिमात्रलवणेति वस्तुस्थितिः
। ‘तीव्रं कटूष्णात्यर्थेषु’ इति, ‘क्षारः काचे रसे गुडे । भस्मनि लवणे
धूर्ते’ इति च हेमचन्द्रः । हे अतिधूर्तेति वा अर्थः । वस्तुस्थितिस्तु
पूर्ववदेव । हे नदीन! सरित्पते! त्वं माधवस्य श्रीनिवासस्य भगवतः न समः ।
यद्यपि नदीनस्त्वं तथाऽपि तीव्रक्षारत्वान्न तुल्य इति भावः । तत्र
हेत्वन्तरं चाह- यस्मात् त्वं सविशेषं सातिशयं यथा तथा अधरितशीर्षः
अधःकृतशिराः भवन्नपि दीनानां रक्षैव व्रतं तदस्यास्तीति दीनरलक्षाव्रती न
भवेः । निर्घृणस्यातिधूर्तस्य वा दीनरक्षनणैकता न सम्भवेदिति भावः । पक्षे-
नदीनशब्दः विशेष्यते भेद्यते अनेनेति विशेष, करणे घञ् । विशेषणमित्यर्थः ।
सविशेषं तीव्रक्षारेति विशेषणसहितं यथा स्यात्तथा अधरितशीर्षः
प्रातिलोम्येन पठ्यमान इति यावत्
।नदीनरक्षाव्रतीत्यानुपूर्वीवान्भवतीत्यर्थः ।
अत्रोपमानापकर्षहेतुस्तीव्रक्षारत्वं नदीनरक्षाब्रतित्वं चोपात्तम्,
उपमेयोकर्षकत्वं तु निरवधिदयानिधित्वं सकृत्प्रपन्नजनतासंरक्षणैकव्रतित्वं
च नोपात्तम् । उपमा चार्थी श्लेषश्च ॥</p>
<p>यथावा&ndash;</p>
<h2 id="आद-महत-वजतसतवदधरसधय-तत">आदौ महितो विजितस्त्वदधरसुधया ततः</h2>
<h2 id="कर-धनवन--मनद-बभव-भरगव-मकरनदसस-त-सम-कथ-तसय--६५८-">करौ धून्वन् । मन्दो बभूव भार्गवि मकरन्दस्स तु समः कथं तस्याः ॥ ६५८ ॥</h2>
<p>हे भार्गवि! मकरन्दः आदौ त्वदधरसुधासमभिव्याहाराभावदशायां महितः
स्वादुतया पूजितः । अनन्तरं त्वदधरसुधया विजितः अत एव करौ हस्तौ धून्वन्
कम्पयन्नित्यवमानानुभावकथनम् । मन्दः स्वादिमभाग्यविधुरः
‘मूढाल्पापटुनिर्भाग्या मन्दाः' इत्यमरः । पक्षे -आदौ महितः मः मकारः हितः
निहितः यस्य स तथोक्तः । मकारविशिष्ट इत्यर्थः । ततः करौ ककाररेफौ धून्वन्
विसृजन्निति यावत् । मकरन्दः मकरन्दशब्दः मन्दः बभूव उक्तशब्दो
मध्यस्थकरवर्णविसर्जने मन्द इति निष्पद्यत इत्यर्थः । सुगममन्यत् । अत्रापि
पूर्ववदुपमानापकर्षकधर्ममात्रोपादानम्, आर्थी चोपमा श्लेषश्च ॥</p>
<h2 id="कलयणकटनयन-वजरसहसरतदपतकरमरत-कथमनदरण-समससयतपरथम-परष-पदकगरनथ--६६९-">कल्याणकोटिनयनो वज्रसहस्रातिदीप्तिकरमूर्तिः। कथमिन्द्रेण समस्स्यात्प्रथमः पुरुषः पृदाकुगिरिनाथः ॥ ६६९ ॥</h2>
<p>कल्याणानि शुभानि कोटिसङ्ख्याकानि नयनानि लोचनानि यस्य स तथोक्तः । पक्षे -
कल्याणकोटीनां मङ्गळकोटीनां नयनः प्रापकः नीयते अनेनेति नयनः लोकानामिति
शेषः । वज्राणाम् दम्भोळीनां सहस्रैः अतिशयिता दीप्तिर्यस्य तथाभूतः करो
हस्तो यस्यां सा तथोक्ता मूर्तिः यस्य सः । अन्यत्र वज्रसहस्राणां
हरिसहस्राणां दीप्तिं करोतीति दीप्तिकरी मूर्तिर्यस्य स तथोक्तः । मूर्तेः
श्यामलतया वज्रसहस्राणामाभरणन्युप्तानां परभागलाभाद्दीप्तिकरत्वमिति भावः ।
अत्रोपमेयोत्कर्षकधर्ममात्रोपादानम्, आर्थी चोपमा श्लेषश्च ॥ आक्षिप्ते
औपम्ये यथा&ndash;</p>
<h2 id="वषहरणन-पनकनमजजवयत-तवयऽचयतननत--पतव-वष-वमञचन-जवनममभधर-परभत--६७९-">विषहरणेन पिनाकिनमुज्जीवयता त्वयाऽच्युतानन्त । पीत्वा विषं विमुञ्चन् जीवनमम्भोधरः पराभूतः ॥ ६७९ ॥</h2>
<p>अच्युतानन्तेति सम्बुद्धिद्वयं विषहरणेन
शिवोज्जीवयितृत्वसामर्थ्याभिप्रायगर्भम् ॥</p>
<p>अच्युतानन्तगोविन्दमन्त्रमानुष्टुभं परम् ।
ओं नमस्सम्पुटीकृत्य जपन्विषधरो हरः ॥</p>
<p>इति नामत्रयविधानोक्तेः । विषं पीत्वा जीवनं विमुञ्चन्निति योजना । अत्र
इवादेस्सदृशादेश्च पदस्याभावात्पराभूतपदेनाक्षिप्तैवोपमा ।
विषहरणेनोज्जीवनमुपमेयोत्कर्षकं विषपानेन जीवनविमोचनमुपमानापकर्षकं
चेत्युभयमुपात्तं श्लेषश्च स्फुटः ॥</p>
<p>यथावा&ndash;</p>
<h2 id="अभयतवपदभगन-फणरटकवचदततभगसङकच--धतवपद-नतयचछरतभगन-भजन-स-तव-नरधत--६७१-">अभियातिविपद्भुग्नः फणिराट्क्वचिदात्तभोगसङ्कोचः । धुतविपदा नित्योच्छ्रितभोगेन भुजेन स तव निर्धूतः ॥ ६७१ ॥</h2>
<p>हे भगवन्निति प्रकरणाल्लभ्यते । फणिराट् वासुकिः ‘वासुकिस्तु सर्पराजः'
इत्यमरः । अभियातिनः विपक्षात् या विपत् विपत्तिः तया भुग्नः रुग्णः
‘रुग्णभुग्ने' इत्यमरः । अत एव क्वचित् आत्तः स्वीकृतः भोगस्य सुखस्य
सङ्कोचो येन स तथोक्तः । पक्षे—अभियातीति भिन्नं पदं तिङन्तम् । क्वचित्
आत्तः भोगस्य फणस्य सङ्कोचो येन स तथोक्तः । फणस्य
सर्वदाऽप्यविस्तृतत्वादिति भावः । ‘भोगस्सुखे स्र्यादिभृतावहेश्च फणकाययोः'
इत्यमरः । विपत् पद्भिर्विहीनः गूढपात्त्वात्तथोक्तिः &lsquo;पदङ्घ्रिः&rsquo; इत्यमरः
। भुग्नः कुटिलः । &lsquo;आविद्धं कुटिलं भुग्नं वेल्लितं वक्रमित्यपि&rsquo; इत्यमरः ।
अभियाति अभितो गच्छति प्रसिद्धं हि तस्य जिंहगत्वम् । स्पष्टमन्यत् । अत्र
विवद्भुग्नत्वक्वचिदात्तभोगत्वे उपमानापकर्षके ।
धुतविपत्त्वनित्योच्छ्रितभोगत्वे उपमेयोत्कर्षके च द्वेद्वे अभिहिते ।
श्लेषस्सभङ्गोऽभङ्गश्चेति विशेषः पूर्वस्मात् । आक्षिप्ता उपमा तु तुल्यैव
॥</p>
<p>यथावा&ndash;</p>
<h2 id="नरवधवभवभमन-धनधपऽधकतसतवय-तदप--नधगत-पनतमम-नधपमवखलशवर-परह--६७२-">निरवधिवैभवभूम्ना धनाधिपोऽधःकृतस्त्वया तदपि । नाधिगतं पान्तममुं नाधिपमेवाखिलेश्वर प्राहुः ॥ ६७२ ॥</h2>
<p>हे अखिलेश्वर! निरवधिर्वैभवभूमा प्राभवातिशयो यस्य तेन तथोक्तेन त्वया ।
धनाधिपः वैश्रवणः केवलधनिक इति भावः ।अधःकृतः तिरस्कृतः । धकारविधुरश्च
कृतः । शब्दार्थयो स्तादात्म्यम्! तदपि तथाऽपि आधिं मनोव्यथां गतः
प्राप्ता न भवतीतेि नाधिगतः तं तथोक्तं नशब्देन समासः । अत एव पान्तं धनं
रक्षन्तमित्यर्थः । नाधिपमेव अनधिपमेव अधनाधिपमेव अनीश्वरमेव वा आहुः ।
अवधीरितत्वेऽपि भगवता निरपत्रपतया अविगणय्य मनोव्यथामपि यथापुरमेव
स्वधनाधिपताप्रख्यापनाय रक्षन्तमपि धनं जनास्तन्मर्माभिज्ञा
अनधिपमेवाहुरिति भावः । पक्षे-नाधिगतं नाधी नाकारं धिकारं च गतं ‘द्वितीया
श्रित' इत्यादिना समासः । पान्तं पकारः अन्ते यस्य तं तथोक्तं अमुं धनाधिपं
नाधिपमेवाहुः । धनाधिपशब्दस्य धकारलोपे नाधीति वर्णद्वयसाहित्ये
पकारान्तत्वे च नाधिप इत्येव निष्पत्तेः । अत्र
अखिलेश्वरत्वनिरवधिवैभवभूमत्वे उपमेयोत्कर्षहेतू धनाधिपत्वनाधिपत्वे
उपमानापकर्षहेतू पूर्ववदेवोपात्ते । अधःकृत इत्यनेनोपमाक्षेपः श्लेषोपि
पूर्ववदेव । उपमाक्षेपके अधःकृत इति शब्देऽपि श्लेष इति तु विशेषः॥</p>
<p>यथावा&ndash;</p>
<h2 id="तवदभकतशषभकतरवशदधजननसय-तवकनसय-हर-सकलद-इत-परथतससखययरह-कमगनरनदरवऽप--६७३-">त्वद्भुक्तशेषभोक्तुर्विशुद्धजननस्य तावकीनस्य हरे। सकलाद इति प्रथितस्सख्यायार्हः किमग्निरिन्दुर्वाऽपि ॥ ६७३ ॥</h2>
<p>हे हरे! त्वद्भुक्तशेषभोक्तुः त्वन्निवेदितशेषमेव भोक्तुः विशुद्धजननस्य
पवित्रगोत्रस्य पवित्रजन्मन इति वा । तावकस्य त्वद्भक्तस्य सकलमत्तीति
सकलादः । कर्मण्यण् । सर्वान्नीन इत्यर्थः। वस्तुतस्तु ‘यैः
कृतस्सर्वभक्षोऽग्निः ’ ‘वह्नेस्सर्वभुजो यथा’ इत्याद्युक्तेस्सर्वभक्षक
इत्यर्थः । अग्निः वह्निः, सः कलादः रुक्मकारक इत्यर्थः। ‘कलादो
रुक्मकारकः' इत्यमरः । वास्तवार्थस्तु - कलाः आदत्ते भानोस्सकाशादिति कलादः
। यद्वा- प्रथमां पिबते वह्निः' इत्याद्युक्तेः कृष्णपक्षे वह्न्यादिभ्यः
कलाः दत्त इति कलादः । इन्दुश्चन्द्रो वाऽपि सख्यायार्हः किम् , नार्ह
इत्यर्थः । अत्र भगवन्निवेदितैकभोजित्वस्य विशुद्धजननत्वस्य
चोपमेयोत्कर्षकस्य उपमाभूतयोरग्नीन्द्वोर्यथासङ्ख्यं
सर्वान्नीनत्वस्वर्णकारत्वयोरपकर्षकयोश्च श्लेषेणोपादानमिति विशेषः ।
उपमाक्षेपस्तु तुल्य एव ॥</p>
<p>यथावा&ndash;</p>
<h2 id="यऽधशशर-पतननप-रसलपक-कपल-">योऽधश्शिराः पतन्नपि रसालपाकः कपाल-</h2>
<h2 id="सरससयत--स-त-सकलधकमधरम-परचरत-वऽमब-तव-वच-नषट--६७४-">सारस्स्यात् । स तु सकलाधिकमधुरिम परिचरितुं वाऽम्ब तव वचो नेष्टे ॥ ६७४ ॥</h2>
<p>हे अम्ब! रसालपाकः रसाल इक्षुविशेषः तत्पाकः गुडश्शर्करा वा । अधश्शिराः
पतन्नपि त्वद्वचनसाम्यलाभायेति भावः । कपालस्य शिरोऽस्थ्नः घटशकलस्य वा सार
इव सारो यस्य स तथोक्तः । तद्रसतुल्यरस एव स्यात् । अत्र सारशब्दो
विपरीतलक्षणया असारपरः ।</p>
<p>अनर्थकमनायुष्यं गोविषाणस्य भक्षणम् ।
दन्ता अपि प्रमृज्यन्ते रसश्चापि न लभ्यते ॥</p>
<p>इति श्रीभारतोक्तन्यायेन नीरस एव भवेदिति भावः । &lsquo;कपालः कुष्ठरुग्भेदे
घटादिशकले गणे । शिरोऽस्थानि&rsquo; इति, ‘सारो मज्जास्थिरांशयोः । बले श्रेष्ठे
च सारं तु द्रविणन्याय्यवारिषु' इति च हेमः । पक्षे- रसालपाकशब्दो
विलोमपाठे कपालसार इति निष्पद्यत इत्यर्थः । स्पष्टमन्यत् । अत्र
कपालसारत्वमुपमानापकर्षहेतुः सकलाधिकमधुरिमत्वमुपमेयोत्कर्षहेतुश्चोपात्तः
। उपमाक्षेपश्च तुल्य एव । श्लेषस्तु विलोमपठितशब्दार्थतादात्म्यसम्पादित
इति विशेषः ॥</p>
<h2 id="उतपलभज-नकम-सतपथभजऽप-कलमगङकसय--मतर-कथ-न-भवत-वकतर-भवत-पततरवरकत--६७५-">उत्पलभुजो निकामं सत्पथभाजोऽपि किलमृगाङ्कस्य । मित्रं कथं नु भविता वक्त्रं भवतः पतत्रिवरकेतो ॥ ६७५ ॥</h2>
<p>उत्पलभुजः उद्भूतामिषभोक्तुः । पक्षे उत्पलानि कुवलयानि भुनक्ति पालयतीति
तथोक्तस्य । स्पष्टमन्यत् ।
अत्रोत्पलभोक्तृत्वमुपमानापकर्षकारणमात्रमुपात्तम्, न तु
सकललोकपावनत्वमुपमेयोत्कर्षकारणम् । मित्रशब्दोपादानादाक्षिप्तैवोपमा ।
श्लेषस्तु व्यक्त एव ॥</p>
<p>यथावा&ndash;</p>
<h2 id="अपयललसनतमनत-पदय-कथत-जनन-वनततय--सवजयरथनमबधसत-पललवमह-तव-करसतरसकरत--६७६-">अप्युल्लसन्तमन्तः पाद्यं कथितं जनेन वान्ततया । स्वजयार्थिनमब्धिसुते पल्लवमिह तव करस्तिरस्कुरुते ॥ ६७६ ॥</h2>
<p>हे अब्धिसुते! अन्तः उल्लसन्तं प्रकाशमानमपि न तु बहिरिति भावः ।
पक्षे—अन्तः मध्ये उत्कृष्टं यथा स्यात्तथा ल्लेन लकारसंयुक्तलकारेण सन्तं
प्रशस्तम् । उच्छब्दतकारस्य ‘तोर्लि' इति लकारादेशे लकारत्रयश्रवणेन यद्यपि
भाव्यम्, तथाऽपि &lsquo;हलो यमां यमि लोपः’ इति द्वितीयलकारस्य
वैकल्पिकलोपाश्रयणेन लकारद्वयस्यैव श्रवणम्, अर्थान्तरे
द्विलकारकशब्दैकरूप्यायेत्यवधेयम् । पाद्यं पादार्थं पादसादृश्यार्हमेवेति
यावत् । न तु करसादृश्यार्हमिति भावः । ‘पादार्घाभ्यां च&rsquo; इति तादर्थ्ये
यत् । पक्षे–पकारः आद्यो यस्य तं तथोक्तम् । जनेन पामरेणापि ‘जनो लोके
महर्लोकात्परलोकेऽपि पामरे' इति मेदिनी । वान्ततया उद्गीर्णतया कथितं
सकललोकबहिष्कृतमिति यावत् । पक्षे- वकारान्ततया कथितमित्यर्थः । पल्लवं
किसलयम्, पक्षे पल्लवशब्दम् । अन्यत्सुगमम् ।
अत्राप्युपमानापकर्षकमात्रोपादानम् । सा च श्लेषश्च । तस्य
शब्दार्थतादात्म्यमूलकत्वं विशेषः ॥</p>
<h2 id="पङकवलपनपटन-वङकटगररजनथनयनसय">पङ्कविलोपनपटुनो वेङ्कटगिरिराजनाथनयनस्य।</h2>
<h2 id="कङकरतमप-कमल-सङकलयतमरहतत-क-बरयत--६७७-">किङ्करतामपि कमलं सङ्कलयितुमर्हतीति को ब्रूयात् ॥ ६७७ ॥</h2>
<p>अत्रोपमेयोत्कर्षकं पङ्कविलोपनपटुत्वमेवोपात्तम्, उपमानापकर्षकं
पङ्कदिग्धत्वं तु नोपात्तम् । किङ्करतामित्यादिना उपमा आक्षिप्तैव ।
श्लेषश्च ॥</p>
<p>यथावा&ndash;</p>
<h2 id="अतयजजवलत-वनदस-य-तव-शररहरकरवमरशन--तसयसतऽमब-हरदर-छतरतव-छययऽप-क-भजतम--६७८-">अत्युज्ज्वलतां विन्दसि या त्वं श्रीर्हरिकरावमर्शेन । तस्यास्तेऽम्ब हरिद्रा छात्रत्वं छाययाऽपि किं भजताम् ॥ ६७८ ॥</h2>
<p>हे अम्ब! श्रीः! या त्वं हरेः भानोः भगवतश्च कराणां किरणानां पाणीनां च
अवमर्शेन अत्युज्ज्वलतां अतिदीप्तत्वं अतिमात्रशृङ्गाररसवत्त्वं च ।
विन्दसि ‘उज्ज्वलस्तु विकासिनि । शृङ्गारे विशदे दीप्ते’ इति हेमः । तस्याः
ते हरिद्रा छाययाऽपि वर्णेनापि न तु गुणान्तरेणेति भावः । लेशतोऽपीत्यपि
गम्यते । छात्रत्वं अन्तेवासित्वं भजतां किम्, न भजेदेवेत्यर्थः ।
यद्वा-छायया छात्रत्वमपि भजतां किमिति योजना । तदपि भक्तुमनर्हं किमुत
साम्यमिति भावः । अत्र
हरिकरावमर्शहेतुकात्युज्ज्वलताभाक्त्वमुपमेयोत्कर्षकमात्रमुपात्तम्, न तु
हरिकरावमर्शहेतुकविच्छायत्वमुपमानापकर्षकम् । सा च श्लेषश्च ॥</p>
<p>यथावा&ndash;</p>
<h2 id="लकलकतत-नवखयत-न-चमतवशष--बरहम-जयतसतदद-बरधन-नधयतमप-कमशत--६७९-">लोकालोकातीतं नाविख्यातं न चामृतविशोषि । ब्रह्म ज्योतिस्तदिदं ब्रध्नो निध्यातुमपि किमीशीत ॥ ६७९ ॥</h2>
<p>ज्योतिः ‘अथ यदतःपरो दिवो ज्योतिः' इति श्रुतनिरतिशयदीप्तियुक्तं ब्रह्म
परं ब्रह्म लोकालोकं चक्रवाळाचलं अतीतं ‘द्वितीया श्रित’ इत्यादिना समासः
सर्वव्यापीति भावः! यद्वा- लोकानां जनानां आलोकं दर्शनं अतीतं
अचक्षुर्ग्राह्यमित्यर्थः । &lsquo;न चक्षुषा गृह्यते । न तत्र चक्षुर्गच्छति ।
यत्तदद्रेश्यं । अदृश्येऽनात्म्ये&rsquo; इत्यादिश्रुतेः। विख्यातं न
भवतीत्यविख्यातं न, सकलजगत्कारणत्वादिना सर्ववेदान्तप्रथितमित्यर्थः ।
सम्भाव्यविख्यात्यभावप्रतिषेधाय नञ्द्वयम् । अमृतं निश्श्रेयसं
विशोषयतीत्यमृतविशोषि च न न भवति ‘अमृतस्यैष सेतुः’ इति
निश्श्रेयसप्रापकत्वश्रवणात् ‘एतदमृतम्’ इत्यादिभिरमृतत्वश्रवणाच्च ।
पक्षे&ndash;अविरिति ख्यातं जलविशोषि च नेत्यर्थः ‘अवयश्शैलमेषार्काः, अमृतं
यज्ञशेषे स्यात्पीयूषे सलिले घृते’ इत्यमरमेदिन्यौ । तदिदं ज्योतीरूपं
ब्रह्म ब्रद्नो भानुः निध्यातुं द्रष्टुमपि ईशीत किं नेशीतैवेति भावः ।
अत्र लोकालोकातीतत्वादिका उपमेयोत्कर्षहेतव एवोपात्ताः, न तु
लोकालोकानतीतत्वाविख्यातत्वामृतविशोषित्वान्युपमानापकर्षहेतवः ।
श्लेषोपमाक्षेपौ च स्पष्टौ ॥</p>
<p>इदमत्रावधेयम्- इह श्लेषावलम्बिव्यतिरेकप्रभेदे उभयानुपादानेन
उपमायाश्श्रौतीत्वार्थीत्वाक्षिप्तत्वप्रयुक्तभेदत्रितयं दुरुपपादम्।
वैधर्म्यानुक्तौ किमवलम्बश्श्लेष उन्मिषेत् । न च यत्र
द्विजराजरत्नाकरप्रभञ्जनमातरिश्वादिशब्दसमधिगम्येषूपमानोपमेयेषु
स्वशब्दोपात्त एव श्लेषो व्यतिरेकोन्मेषकस्तत्रैव तदुदाहरणं सुपपादमिति
वाच्यम्, तत्र स्वशब्दवेद्यस्यैव वैधर्म्यस्य सम्भवात् । एवम्च
चतुर्विंशतिर्भेदा इति
प्राचामुक्तिर्भूयिष्ठोदाहरणदर्शिभिर्यथाकथञ्चिदुपपादनीया ।
किञ्चात्रोपमाभेदास्सर्व एव सम्भवन्तीत्यलं चतुर्विंशतिभेदपरिगणनया ॥</p>
<p>नन्वस्यालङ्कारस्य वैधर्म्यमूलकस्योपमाप्रतिकूलत्वमेवोचितं न
तूपमागर्भत्वम्, तस्यास्साधर्म्यमूलकत्वात् । अस्य च तन्निषेधरूपेणैव
प्रवृत्तेः, न चेष्टापत्तिः, सिद्धान्तभङ्गप्रसङ्गादिति चेत्- सत्यम्,
यद्गुणपुरस्कारेण यस्य यत्सादृश्यनिषेध उत्कर्षपर्यवसायी तस्य
तद्गुणपुरस्कारेण तत्सादृश्याप्रतिष्ठानेऽपि गुणान्तरेण सादृश्यप्रत्ययस्य
दुर्वारत्वात् । यदि च तत्सादृश्यसामान्यनिषेधो विवक्षितस्स्यात्तर्हि
गुणविशेषपुरस्कारो निरर्थकस्स्यात् । कुलेनायमस्मादधिक इत्युक्ते रूपेण
वयसा विद्यया धनेन च सम इति सार्वलौकिकप्रत्ययात् । एवम्च प्रतीयमानमपि
सादृश्यं गुणान्तरकृतनिषेधोन्मिषितेनोत्कर्षेण निरस्तप्रभमिव निगळितमिव च
प्रभवति न चमत्कृतिमाधातुमिति प्राचामाशयः ॥</p>
<p>अत्रालङ्कारे क्वचिच्छाब्दसादृश्यनिषेधाक्षिप्तावुपमेयोत्कर्षोपमानापकर्षौ
। क्वचिच्च शाब्देनोपमेयोत्कर्षेणाक्षिप्तावुपमानापकर्षसादृश्याभावौ ।
क्वचित्तादृशेनोपमापकर्षेणाक्षिप्तावुपमेयोत्कर्षतदभावौ चमत्कृतिजनकौ तथा ।
तत्राद्यः प्रकारः प्राचीनरीत्या सभेद उदाहृतः । द्वितीयतृतीयावपि
प्रायशस्तावद्भेदावेव । तत्र दिङ्मात्रमुदाह्रियते-</p>
<h2 id="नतय-परसननहदयसस-तव-शरयनवधरमलनहदयत--यगधययततवतत-नयनसस-वध-वयगतपकर--६८०-">नित्यं प्रसन्नहृदयस्स त्वं श्रेयान्विधोर्मलिनहृदयात् । योगिध्येयात्त्वत्तो न्यूनस्स विधो वियोगितापकरः ॥ ६८० ॥</h2>
<p>हे विधो! हे विष्णो! इति सम्बुद्धिः । अत्र पूर्वार्धे
उपमेयोत्कर्षश्शाब्दः । उपमानापकर्षसादृश्याभावावाक्षिप्तौ । द्वितीयार्धे
उपमानापकर्षश्शाब्दः । उपमेयोत्कर्षसादृश्याभावावाक्षिप्तौ । एवं क्वचित्
द्वयोस्त्रयाणां वा शाब्दत्वं सम्भवदपि नातीव रमणीयमिति नोदाह्रियत ॥</p>
<p>क्वचित्त्रयमप्याक्षिप्तमेव-</p>
<h2 id="वपलऽसमन-भवनतल-वयदधदरतनकरनवधससपत--अवधरदशरसङखयसतवमब-रतनकरन-सजत-लकन--६८१-">विपुलेऽस्मिन् भुवनतले व्यदधाद्रत्नाकरान्विधिस्सप्त । अवधिर्दृशोरसङ्ख्यांस्तवाम्ब रत्नाकरान् सृजति लोकान् ॥ ६८१ ॥</h2>
<p>दृशोरवधिः कटाक्ष इत्यर्थः । विधेः भुवनतले सतैव रत्नाकरान् सिन्धून्
व्यदधात् असृजत् । हे अम्ब! तव कटाक्षस्तु असङ्ख्याकान् लोकानेव रत्नाकरान्
सिन्धून् सृजति उत्तमवस्तूनामाधारान् सृजतीति तु तत्त्वम् ।
सर्वविधसमृद्धिमतः कल्पयतीति भावः ॥</p>
<p>यथावा&ndash;</p>
<h2 id="गमभरऽनननतभगमबधरगभर-उननत-मर-गमभरननत-एक-कमभनसकमभनभदवतस-">गम्भीरोऽनुन्नतिभागम्बुधिरगभीर उन्नतो मेरुः। गम्भीरोन्नत एकः कुम्भीनसकुम्भिनीभृदवतंसः ॥</h2>
<h2 id="भसवनभनरशशर-परसनन-इनदससदऽपयनषण-इह--शरमनसद-परसननससवम-शशरषण-एक-एव-तवम--६८३-">भास्वान्भानुरशिशिरः प्रसन्न इन्दुस्सदाऽप्यनुष्ण इह । श्रीमान्सदा प्रसन्नस्स्वामी शिशिरोष्ण एक एव त्वम् ॥ ६८३ ॥</h2>
<p>शिशिरः शीतलः दयार्द्रश्च । उष्णः तीक्ष्णः दक्षश्च ‘उष्णो ग्रीष्मे
पुमान्दक्षाशीतयोरन्यलिङ्गकः' इति मेदिनी । यद्वा-&lsquo;तीक्ष्णश्चैव मृदुश्चैव
राजा भवति सम्मतः’ इत्युक्तरीत्या नातिमृदुर्नातितीक्ष्णः । किन्तु
निग्रहानुग्रहशील इत्यर्थः । अन्यथा ‘तीक्ष्णादुद्विजते लोको मृदुर्हि
परिभूयते’ इति केवलतैक्ष्ण्यमार्दवयोर्दोषस्मरणादिति भावः । स्पष्टमन्यत् ।</p>
<p>यथावा&ndash;</p>
<h2 id="अनतरबहरपयमलसतव-चनदरऽनतरमलमसशशर--तव-नन-परमदरसस-त-लबधशरमणससरजकष--६८४-">अन्तर्बहिरप्यमलस्त्वं चन्द्रोऽन्तर्मलीमसश्शौरे । त्वं ननु परमोदारस्स तु लुब्धशिरोमणिस्सरोजाक्ष ॥ ६८४ ॥</h2>
<h2 id="नरगरजनममलमसवदन-परददस-सदमत-सवमन--गरजनमलमसमख-परजनय-वतरतह-वषमव--६८५-">निर्गर्जनममलीमसवदनः प्रददासि सदमृतं स्वामिन् । गर्जन्मलीमसमुखः पर्जन्यो वितरतीह विषमेव ॥ ६८५ ॥</h2>
<h2 id="परपकवबनधसमनपरमपर-सपरशनन-पतयत--मधव-एकऽनयसत-परपयत-सवपदमव-तनचच--६८६-">परिपक्वबन्धसमनःपरम्परां स्पर्शनेन पातयति । माधव एकोऽन्यस्तां प्रापयति स्वपदमेव तेनोच्चैः ॥ ६८६ ॥</h2>
<p>परिपक्वाः परिणताः विनाशोन्मुखाश्च बन्धाः वृन्तानि भ वबन्धाश्च
यस्यास्तां तथोक्तां सुमनसां कुसुमानां विदुषां च परम्परां स्पर्शनेन मरुता
अभयादिवितरणेन च ‘स्पर्शनो मारुते पुंसि दाने स्पर्शे नपुंसकम्&rsquo; इति मेदिनी
। एको माधवः वसन्तः पातयति अधो नयति । अन्यः माधवः भगवान् तां
परिपक्वबन्धसुमनःपरम्परामित्यर्थः । तेन स्पर्शनेन उच्चैः उन्नतं पूज्यं च
‘महत्युच्चैः' इत्यमरः । स्वपदमेव स्वावस्थानतरुशाखास्थानमेव । पक्षे–परमं
पदमेव प्रापयति ॥</p>
<h2 id="जनन-जनसतवकजनसङगतककरधनथपदमयत--अनयऽशनतऽनतरणकरसयगतकककरधनथपदम--६८७-">जननि जनस्तावकजनसङ्गात्कुकुराधिनाथपदमयते । अन्योऽश्नुतेऽन्तरेणकरसंयोगात्कुक्कुराधिनाथपदम् ॥ ६८७ ॥</h2>
<p>हे जननि! तावकजनसङ्गात् भागवतसंसर्गादित्यर्थः । जनः पामरोऽपीति भावः ।
कुकुराधिनाथस्य यदुकुलसार्वभौमस्य भगवतः पदं चरणं अयते प्रपन्नो
भवतीत्यर्थः । यद्वा-भगवतस्स्थानं प्राप्नोतीत्यर्थ । अन्यः
तावकजनातिरिक्तः जनः पामरः जनो लोके महर्लोकात्परलोकेऽपि पामरे’ इति मेदिनी
। अन्तरे अन्तरङ्गे अणकानां गर्ह्याणां संयोगात् । ‘खेटगर्ह्याणकास्समाः'
इत्यमरः । कुकुराणां शुनां ‘कुक्कुरो मृगदंशकः' इत्यमरः । अधिनाथः
श्वक्रीडी कश्चिज्ज्नः यो हि—‘श्वक्रीडी श्येनजीवी च'
इत्यादिस्मृतिभिर्हव्यकब्यानर्हतया निन्द्यते । तस्य पदं स्थानं चरणं वा
अश्नुते प्राप्नोति गर्हितस्थानसेवी भवतीति भावः । पक्षे— अन्तरेणेति छेदः
मध्ये इत्यर्थः । ‘अथान्तरेऽन्तरा । अन्तरेण च मध्ये स्युः ' इत्यमरः ।
कसंयोगात् कवर्णयोस्संयोगात् अज्भिरव्यवहिततयाऽवस्थानात् ।
कुक्कुराधिनाथपदं अश्नुते । कुकुराधिनाथपदस्यैव उक्तरीत्या मध्यगतककारस्य
ककारान्तरेण संयुक्तत्वे कुक्कुराधिनाथपदतानिष्पत्तेरिति भावः । अत्र
अन्तरेणेत्येतत्कुक्कुरशब्दमात्रकटाक्षेण, तथा सत्येव ककारसंयोगस्य
मध्यस्थतासम्भवात् । यद्वा- कुक्कुराधिनाथपदशब्दाभिप्रायेणैवास्तु,
तस्मिंश्च शब्दे आद्यन्तवर्णयोर्मध्यवर्तितायाः रेफादीनामिव ककारस्यापि
दुरपलपत्वादिति ध्येयम् ॥</p>
<h2 id="इह-कशचददवजरज-परषततममनतर-दधदवमल-मलनऽनय-दवजरजससनततमपयनतरणक-बभरत--६८८-">इह कश्चिद्द्विजराजः पुरुषोत्तममन्तरे दधद्विमलः। मलिनोऽन्यो द्विजराजस्सन्ततमप्यन्तरेणकं बिभ्रत् ॥ ६८८ ॥</h2>
<p>कश्चित् द्विजराजः अग्रजन्मनामग्रगण्यः । अन्तरे मनसि पुरुषोत्तमं दधत्
ध्यायन्निति यावत् । विमलः निर्मलः । अन्यः द्विजराजः चन्द्रमाः अन्तरे
अणकं गर्ह्यं यं कञ्चित् बिभ्रत् ध्यायन् मलिनः । अन्यत्र अन्तः
स्वबिम्बमध्ये एणकं कुरङ्गं बिभ्रदित्यर्थः ।
एषूदाहरणेषूपमानतद्विशेषणोपादानसामर्थ्यादाक्षिप्त एव व्यतिरेकः, न तु
व्यङ्ग्य इति जात्वपि भ्रमितव्यम् । सत्यनुपपत्तिलेशे व्यञ्जनाया
अनुन्मेषात् । इह च भगवद्विशेषणानां
यथाकथञ्चित्प्रशंसार्थत्वेऽप्युपमानतद्विशेषणोपादानस्य
भगवदुत्कर्षमन्तरेणानुपपत्तेर्जागरूकत्वात् । यत्र
तूपमानतद्विशेषणोपादानमन्तरेणैवोपमेयविशेषणैस्सुन्दरो देवदत्त इत्यादाविव
वस्तुस्थितिप्रकाशनेन चरितार्थैरप्यभिप्रायविशेषेण
स्वविलक्षणविशेषणविशिष्टधर्मन्तरापेक्षया वर्ण्यस्योत्कर्षः प्रतीयते स
व्यञ्जनाविषयः ॥</p>
<p>यथा&ndash;</p>
<h2 id="जगत-जवनदन-शरद-शतकऽप-नष-नरसतम--न-च-पणडमनमयस-कमप-धतस-शरय-सदपचतम-६८९">जगतां जीवनदाने शरदां शतकेऽपि नैषि नीरसताम् । न च पाण्डिमानमयसे कामपि धत्से श्रियं सदोपचिताम् ॥६८९॥</h2>
<p>शरदां शरदृतूनां वत्सराणां च । अयं वारिदाद्भगवतो
व्यतिरेकध्वनिरर्थशक्तिमूलः ॥ अत्र रसगङ्गाधरकृत्&ndash;“यत्तूपमानादुपमेयस्य
न्यूनत्वेऽपि व्यतिरेकः, वैलक्षण्यमात्रस्यैव
व्यतिरेकत्वादित्यलङ्कारसर्वस्वकारोक्तमनुसरता कुवलयानन्दकृता
न्यूनतायामुदाहृतं&ndash;</p>
<p>रक्तस्त्वं नवपल्लवैरहमपि श्लाघ्यैः प्रियाया गुणैः
त्वामायान्ति शिलीमुखास्स्मरधनुर्मुक्तास्तथा मामपि ।
कान्तापादतलाहतिस्तव मुदे तद्वन्ममाप्यावयोः
सर्वं तुल्यमशोक केवलमहं धात्रा सशोकः कृतः ॥</p>
<p>अत्र सशोकत्वेनाशोकापेक्षयाऽपकर्षः पर्यवस्यतीति, तदपि चिन्त्यम् -
रत्याद्यनुकूलतया कुतश्चिदङ्गाभूषणापसारणं यथा शोभाविशेषाय भवति, एवं
प्रकृते उपमालङ्काराद्दूरीकरणमात्रमेव रसानुगुणतया रमणीयम्, न व्यतिरेकः ।
अत एवासमालङ्कारं प्राञ्चो न बहुमन्वते । अन्यथा तवालङ्कारान्तरतया
तत्स्वीकारापत्तेः । यथा&ndash;</p>
<p>भुवनत्रितयेऽपि भानवैः परिपूर्णे विबुधैश्च दानवैः ।
न भविष्यति नास्ति नाभवन्नृप यस्ते भजते तुलापदम् ॥</p>
<p>इति । अत एव ध्वनिकृता सहृदयधुरन्धरेण ‘सुकविस्तु रसानुसारेण
क्वचिदलङ्कारसंयोगं क्वचिदलङ्कारवियोगं च कुर्यात् इत्युक्त्वा ‘रक्तस्त्वम्’
इति पद्यं सादृश्यदूरीकरणे उदाजह्रे'। अत एव च मम्मटभट्टैः ‘ आधिक्यमात्रं
व्यतिरेकः’ इत्युक्तम् , निरस्तं च न्यूनत्वं व्यतिरेके ।
तस्मादुपमानादुपमेयस्योत्कर्ष एव व्यतिरेकालङ्कारः नापकर्ष इति स्थितम् ।
यदि तु न्यूनत्वमपि व्यतिरेक इत्याग्रहः तदेदमुदाहार्यम्-</p>
<p>जगत्त्रयत्राणधृतव्रतस्य क्षमातलं केवलमेव रक्षन् ।
कथं समारोहसि हन्त राजन्सहस्रनेत्रस्य तुलां द्विनेत्रः ॥</p>
<p>अत्र धर्मद्वयेनैव न्यूनोऽसि धर्मान्तरेण तु सम इति
प्रतीतिकृतविच्छित्तिविशेषादलङ्कारता । एवम्च लक्षणे अपकर्षोऽप्येवं</p>
<p>जातीयो देयः ॥</p>
<p>यदपि कुवलयानन्दकृताऽनुभवपर्यवसायिनो व्यतिरेकस्योदाहरणमुक्तम्-</p>
<p>दृढतरनिबद्धमुष्टेः कोशनिषण्णस्य सहजमलिनस्य ।
कृपणस्य कृपाणस्य च केवलमाकारतो भेदः ॥</p>
<p>इति, तन्निपुणं न नीरीक्षितमायुष्मता । तथाहि-किमत्रोपमानादुत्कर्षरूपो
व्यतिरेकोऽनुभवपर्यवसायी? आहोस्वित्सर्वस्वकाराद्युक्तदिशा अपकर्षरूपः?
नाद्यः -उत्कर्षप्रयोजकधर्मस्यात्रानुपस्थितेः न च श्लेषेण
दीर्घाक्षरस्योपस्थितिरस्त्येवेति वाच्यम्,
तस्योपमानवृत्तित्वेनोपमेयानुत्कर्षकत्वात् । अर्थान्तरेणाकृतिरूपेण सह
श्लेषमूलकाभेदाध्यवसायेन साधारणीकरणाच्च । अन्यथा
श्लेषमूलकोपमोच्छेदापत्तेः । सुधांशुबिम्बमिव नगरं सकलकलमित्यादावपि
कलकलसहितत्वकलासाकल्ययोर्वस्तुतो वैधर्म्यरूपत्वात् । न च
सकलकलमित्यत्रोपमायामेव कवेर्निर्भरः प्रकृते तु भेदशब्दोक्त्या वैलक्षण्ये
स इति भ्रमितव्यम् । यद्यत्रोपमाविघटनरूपो व्यतिरेको निर्भरसहस्स्यात्
आकाशब्दश्लेषोऽनर्थकस्स्यात् । कृपणस्य कृपाणस्य च भेदो
दीर्घाक्षरादेवेत्येव ब्रूयात् । न ह्यत्र व्यतिरेके श्लेषोऽनुकूलः ।
प्रत्युत प्रतिकूल एव । उपमायां पुनरनुकूलः । प्रतिकूलस्य
दीर्घाक्षररूपवैधर्म्यस्य साधारणीकरणात् आकृतिभेदस्य चोपमानोपमेययोरपि
सत्त्वात् । एवं हि कवेराशयः—&lsquo;कृपणकृपाणयोस्तुल्यतैव,
दृढतरेत्यादिविशेषणसाम्यात् । अक्षरभेदस्त्वाकारभेदत्वादविरुद्ध एव’ इति
सहृदयैराकलनीयम् । न द्वितीयः तस्योक्तिमात्रेणाप्यसङ्गतेः, अहृद्यत्वाच्च ।
तस्मादत्र गम्योपमैव सुप्रतिष्ठितेत्यास्तां तावत्कूटकार्षापणोद्घाटनम् ।
प्रकृतमनुसरामः” इत्यभाणीत् । एवञ्चैतन्मते
प्रागस्मत्प्रदर्शितान्यनुभयव्यतिरेकोदाहरणानि यथायोगमनेनैव पथा नेयानि ॥</p>
<p>न्यूनव्यतिरेकोदाहरणं त्वेवम्&ndash;</p>
<h2 id="अखलजगचछषतव-तसय-तवकनसरवशषतवम--आरहस-तन-तल-जगतसवतर-जगतसवतर-कथम--६९०-">अखिलजगच्छेषित्वं तस्य तवैकोनसर्वशेषित्वम् । आरोहसि तेन तुलां जगत्सवित्रा जगत्सवित्रि कथम् ॥ ६९० ॥</h2>
<p>इदं तु चिन्तनीयम्-उपमेयाधिक्यपर्यवसायी तन्न्यूनत्वपर्यवसायी
अनुभयपर्यवसायी चेति व्यतिरेकस्त्रेधा विभक्तः कुवलयानन्दे । तत्र
अनुभवपर्यवसायीति पाठस्तु लेखकस्खलनकृतः ।
अनुभयताद्रूप्यरूपकादिवदनुभयपर्यवसायित्वेनैव व्यतिरेकतृतीयप्रभेदस्य
कर्तुमुचितत्वात् । उदाहरणेऽपि ‘दृढतरनिबद्धमुष्टेः&rsquo; इत्यत्र
उपमेयाधिक्यतन्न्यूनत्वोभयपर्यवसानराहित्यस्यैव स्पष्टं दर्शनात् ।
रसगङ्गाधरकारस्तु अनुभवपर्यवसायीत्येव कुवलयानन्दपाठं मन्वानः
व्यतिरेकस्योत्कर्षापकर्षान्यतररूपतामध्यवस्यन् कुवलयानन्दप्रदर्शितं
तृतीयप्रभेदोदाहरणमदूदुषत् । उपदर्शिते अनुभयपर्यवसायीति पाठे तु सर्वमिदं
तदुक्तदूषणमलग्नकमेव । किञ्च- व्यतिरेकस्योत्कर्षापकर्षान्यतररूपतया
कुवलयानन्दकृद्विवक्षितत्वे तस्य उपमेयोत्कर्षपर्यवसायित्वेन
तन्न्यूनत्वपर्यवसायित्वेन च विभजनमेव नोपपद्येत । उत्कर्षरूपस्य
व्यतिरेकस्य उत्कर्षपर्यवसायित्ववाचोयुक्तेरयुक्तत्वात् ।
तस्माद्वैधर्म्यमात्रमेव व्यतिरेकः । स च उपमेयोत्कर्षपर्यवसायी
तन्न्यूनत्वपर्यवसायी उपमेयोत्कर्षतन्न्यूनत्वोभयपर्यवसानरहितश्चेति
त्रिविध इत्येव हि कुवलयानन्दकृदाशयः । एतत्सर्वमभिप्रेत्यैव चन्द्रिकायां
वैद्यनाथः— ‘किञ्चिद्धर्मप्रयुक्तसाम्यवत्तया प्रतीयमानयोः
किञ्चिद्धर्मप्रयुक्तवैलक्षण्यं व्यतिरेकशरीरम् । वैलक्षण्यं तु
क्वचिदुपमेयस्योत्कर्षे क्वचिच्च तदपकर्षे पर्यवसन्नम् । क्वचित्तु
तदन्यतरपर्यवसानविरहेऽपि स्ववैचित्र्यमात्रविश्रान्तमिति बोध्यम् । एतेन
चरमभेदद्वयतदुदाहरणदूषणं कस्यचिदापातरमणीयमिव भासमानं प्रत्युक्तमिति
वेदितव्यम् । अत्यन्तासारतया तु नानुवादमर्हतीत्युपरम्यते' इत्यवादीत् ॥</p>
<p>अलङ्कारान्तरोत्तम्भितोऽप्ययं सम्भवति । यथा—</p>
<h2 id="वकष-परषवजत-सयज-सहद-सम-सपरण-दव--एकससवदवततयनय-पपपलमनयऽभचकशतयनदन--६९१-">वृक्षं परिष्वजेते सयुजौ सुहृदौ समं सुपर्णौ द्वौ । एकस्स्वाद्वत्त्यनयोः पिप्पलमन्योऽभिचाकशीत्यनदन् ॥ ६९१ ॥</h2>
<p>इदं पद्यम्-</p>
<p>द्वा सुपर्णा सयुजा सखाया समानं वृक्षं परिषस्वजाते ।
तयोरन्यः पिप्पलं स्वाद्वत्त्यनश्नन्नन्यो अभिचाकशीति ॥</p>
<p>इति श्रुत्यर्थानुवादि । ‘युज्यत इति युक् । युक्छब्दो गुणपरः
समानगुणकस्सयुगिति व्यासार्यैर्विवृतत्वात् । सयुजौ समानगुणकौ
अपहतपाप्मत्वादिगुणैः परस्परसमानौ । सखायौ सहचरौ द्वौ सुपर्णौ पक्षिसदृशौ ।
समानं एकं वृक्षं वृक्षवच्छेदनार्हं शरीरं समाश्रितावित्यर्थः । तयोर्मध्ये
अन्यतरो जीवः स्वादु परिपक्वं पिप्पलं कर्मफलं भुङ्क्ते । अन्यस्तु
परमात्मा अभुञ्जान एव प्रकाशते’ इति रङ्गरामानुजमुनयः । अयं
रूपकातिशयोक्त्युत्तम्भितः । एवं यथायोगमलङ्कारान्तरसङ्कीर्णता द्रष्टव्या ॥
अस्य चालङ्कारस्य सादृश्यगर्भत्वात्सादृश्यस्य च
त्रिविधधर्मोन्मीलितत्वादत्रापि तत्प्रकारानुगमोऽनुसन्धेयः ॥</p>
<p>तत्रानुगामिनि धर्मे यथा—</p>
<h2 id="आशसनयमखलरसवदय-चमत-जडधयदतम--अजडधयदत-ललत-चरत-भवत-हर-परकरत-६९२">आशंसनीयमखिलैरास्वाद्यं चामृतं जडध्युदितम् । अजडध्युदितं ललितं चरितं भवतो हरे पराकुरुते ।।६९२॥</h2>
<p>जडधीभिः मन्दमतिभिः उदितं उक्तम् । जलधावुत्पन्नमिति वस्तुस्थितिः ।
अजडधीभिः सूक्ष्ममतिभिः उदितं उक्तं जलधावनुद्भूतं च ।
अत्राशंसनीयत्वास्वाद्यत्वललितत्वान्यनुगामिनो धर्माः । श्लेषोपात्ते
जडध्यजडध्युदितत्वे अपकर्षोत्कर्षहेतू ॥</p>
<p>बिम्बप्रतिबिम्बभावापन्ने यथा-</p>
<h2 id="परचतमकतहर-कणठ-कणठरवदरपतदयत--परगतपयपयनधतरङगमपहसत-कमबममब-तव--६९३-">परिचितमुक्ताहारः कण्ठः कण्ठीरवाद्रिपतिदयिते । परिगतपयःपयोनिधितरङ्गमपहसति कम्बुमम्ब तव ॥ ६९३ ॥</h2>
<p>अत्र मुक्ताहारदुग्धोदतरङ्गयोर्बिम्बप्रतिबिम्बभावः
परिचितपरिगतयोश्शुद्धसामान्यता ॥</p>
<p>एवं सादृश्यालीढो व्यतिरेको निरूपितः । अभेदालीढोऽप्येष सम्भवति । यथा—</p>
<h2 id="नरधतपलशकल-नथ-वशलकषण-वधतकलक--भजस-सदननदनत-मनदरसतवमत-कथमव-वदम--६९४-">निर्धूतपलाशकुलो नाथ विशालेक्षणो विधुतकलिकः । भजसि सदानन्दनतां मन्दारस्त्वमिति कथमिव वदेम ॥ ६९४ ॥</h2>
<p>निर्धूतं पलाशानां पत्राणां क्रव्यादानां च कुलं येन स तथोक्तः । शालानां
शाखानां ईक्षणं दर्शनं तद्विगतं यस्य स विशालेक्षणः । शाखावलोकनमप्यस्य
नास्ति किमुत तत्परिष्कृतत्वमिति भावः । ‘शाखाशाले' इत्यमरः । अन्यत्र
विपुलनयनः । विधुताः कलिकाः कोरकाः येन । पक्षे विधुतः कलिर्येन स तथोक्तः,
परास्तकलिदोष इति यावत् । ‘कलिमलसंहतिकालनोऽखिलेशः' इत्याद्युक्तेः ।
‘शेषाद्विभाषा' इति कप्! सदा अनन्दनतां नन्दनवनसम्बन्धवैघुर्यम्, पक्षे
आनन्दयतीत्यानन्दनः सतामानन्दनः सदानन्दनः तस्य भावं भजसि। एवं सति कथं
त्वां मन्दार इति वदेम ॥</p>
<p>इत्यलङ्कारमणिहारे व्यतिरेकसरो द्वाविंशः.</p>
<hr>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/shAstram/alankAraH/alankAra-maNihAraH/1/24_vyatirekAlaMkArasaraH_22/">24 व्यतिरेकालंकारसरः (२२) </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 24 व्यतिरेकालंकारसरः (२२)</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 10 14:34:03 UTC. (<a href="http://google.com/search?q=14%3a34%3a03%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
