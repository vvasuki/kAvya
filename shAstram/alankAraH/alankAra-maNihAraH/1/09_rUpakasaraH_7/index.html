<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 09 रूपकसरः (७)</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/shAstram/alankAraH/alankAra-maNihAraH/1/09_rUpakasaraH_7/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/shAstram/alankAraH/alankAra-maNihAraH/1/09_rUpakasaraH_7/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="09 रूपकसरः (७)" />
<meta property="og:description" content="अथ रूपकम्.   यत्स्याद्विषयिरूपेण विषयस्योपरञ्जनम् ।
रूपकं तद्विधाऽभेदताद्रूप्यावसितं विदुः ॥ २९ ॥
विषयि उपमानभूतं चन्द्रादि, विषयस्तदुपमेयभूतं वर्णनीयं मुखादि । विषयिणो रूपेण यद्विषयस्योपरञ्जनं उपरञ्जनमिवोपरञ्जनं स्वोपरक्तबुद्धिविषयीकरणमिति यावत् । तद्रूपकं, अन्यरूपेण रूपवत्त्वनिष्पादनात् । तच्च क्वचित्प्रसिद्धविषय्यभेदे पर्यवसितं, क्वचिद्भेदे प्रतीयमान एव तदीयधर्मारोपमात्रे पर्यवसितम् । ततश्च रूपकं तावद्द्विविधं- अभेदरूपकं ताद्रूप्यरूपकं चेति । तदेतदाह&ndash;
 आरोपे सत्यभेदस्याभेदरूपकमुच्यते ।
ताद्रूप्यरूपकं तत्स्यात्ताद्रूप्यस्य स चेद्भवेत् ॥ ३० ॥
ताद्रूप्यस्य सः आरोपो भवेद्यदि ताद्रूप्यरूपकमित्यर्थः । अभेदारोपश्च &lsquo;मुखं चन्द्रः&rsquo; इत्यादावाहार्यचन्द्राभेदनिश्चयः। ताद्रूप्यारोपस्तु &lsquo;मुखमपरश्चन्द्रः&rsquo; इत्यत्रापर इति भेदस्य स्फुटतया मुखे चन्द्राभेदारोपासंभवाच्चन्द्रकार्यकारित्वरूपताद्रूप्यस्याहार्यनिश्चयः । न च तस्य मुखे सत्त्वात्कथमारोप इति वाच्यम् । चन्द्रकार्यसजातीयकार्यकारित्वस्यैव मुखे सत्त्वात् । यद्यपि नामार्थयोरभेदान्वयानुरोधादिहापि चन्द्रपदलक्षितस्य तत्कार्यकारिणोऽभेदसंसर्गेणैव मुखेऽन्वयादभेदरूपकमेव, तथाऽप्युपमानतावच्छेदकरूपेणाभेदभाने एवाभेदरूपकत्वं, तत्कार्यकारित्वादिरूपेणाभेदभाने तु ताद्रूप्यरूपकत्वमित्याहुः ॥" />
<meta property="og:type" content="article" />
<meta property="og:url" content="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/" /><meta property="article:section" content="shAstram" />



<meta itemprop="name" content="09 रूपकसरः (७)">
<meta itemprop="description" content="अथ रूपकम्.   यत्स्याद्विषयिरूपेण विषयस्योपरञ्जनम् ।
रूपकं तद्विधाऽभेदताद्रूप्यावसितं विदुः ॥ २९ ॥
विषयि उपमानभूतं चन्द्रादि, विषयस्तदुपमेयभूतं वर्णनीयं मुखादि । विषयिणो रूपेण यद्विषयस्योपरञ्जनं उपरञ्जनमिवोपरञ्जनं स्वोपरक्तबुद्धिविषयीकरणमिति यावत् । तद्रूपकं, अन्यरूपेण रूपवत्त्वनिष्पादनात् । तच्च क्वचित्प्रसिद्धविषय्यभेदे पर्यवसितं, क्वचिद्भेदे प्रतीयमान एव तदीयधर्मारोपमात्रे पर्यवसितम् । ततश्च रूपकं तावद्द्विविधं- अभेदरूपकं ताद्रूप्यरूपकं चेति । तदेतदाह&ndash;
 आरोपे सत्यभेदस्याभेदरूपकमुच्यते ।
ताद्रूप्यरूपकं तत्स्यात्ताद्रूप्यस्य स चेद्भवेत् ॥ ३० ॥
ताद्रूप्यस्य सः आरोपो भवेद्यदि ताद्रूप्यरूपकमित्यर्थः । अभेदारोपश्च &lsquo;मुखं चन्द्रः&rsquo; इत्यादावाहार्यचन्द्राभेदनिश्चयः। ताद्रूप्यारोपस्तु &lsquo;मुखमपरश्चन्द्रः&rsquo; इत्यत्रापर इति भेदस्य स्फुटतया मुखे चन्द्राभेदारोपासंभवाच्चन्द्रकार्यकारित्वरूपताद्रूप्यस्याहार्यनिश्चयः । न च तस्य मुखे सत्त्वात्कथमारोप इति वाच्यम् । चन्द्रकार्यसजातीयकार्यकारित्वस्यैव मुखे सत्त्वात् । यद्यपि नामार्थयोरभेदान्वयानुरोधादिहापि चन्द्रपदलक्षितस्य तत्कार्यकारिणोऽभेदसंसर्गेणैव मुखेऽन्वयादभेदरूपकमेव, तथाऽप्युपमानतावच्छेदकरूपेणाभेदभाने एवाभेदरूपकत्वं, तत्कार्यकारित्वादिरूपेणाभेदभाने तु ताद्रूप्यरूपकत्वमित्याहुः ॥">

<meta itemprop="wordCount" content="3991">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="09 रूपकसरः (७)"/>
<meta name="twitter:description" content="अथ रूपकम्.   यत्स्याद्विषयिरूपेण विषयस्योपरञ्जनम् ।
रूपकं तद्विधाऽभेदताद्रूप्यावसितं विदुः ॥ २९ ॥
विषयि उपमानभूतं चन्द्रादि, विषयस्तदुपमेयभूतं वर्णनीयं मुखादि । विषयिणो रूपेण यद्विषयस्योपरञ्जनं उपरञ्जनमिवोपरञ्जनं स्वोपरक्तबुद्धिविषयीकरणमिति यावत् । तद्रूपकं, अन्यरूपेण रूपवत्त्वनिष्पादनात् । तच्च क्वचित्प्रसिद्धविषय्यभेदे पर्यवसितं, क्वचिद्भेदे प्रतीयमान एव तदीयधर्मारोपमात्रे पर्यवसितम् । ततश्च रूपकं तावद्द्विविधं- अभेदरूपकं ताद्रूप्यरूपकं चेति । तदेतदाह&ndash;
 आरोपे सत्यभेदस्याभेदरूपकमुच्यते ।
ताद्रूप्यरूपकं तत्स्यात्ताद्रूप्यस्य स चेद्भवेत् ॥ ३० ॥
ताद्रूप्यस्य सः आरोपो भवेद्यदि ताद्रूप्यरूपकमित्यर्थः । अभेदारोपश्च &lsquo;मुखं चन्द्रः&rsquo; इत्यादावाहार्यचन्द्राभेदनिश्चयः। ताद्रूप्यारोपस्तु &lsquo;मुखमपरश्चन्द्रः&rsquo; इत्यत्रापर इति भेदस्य स्फुटतया मुखे चन्द्राभेदारोपासंभवाच्चन्द्रकार्यकारित्वरूपताद्रूप्यस्याहार्यनिश्चयः । न च तस्य मुखे सत्त्वात्कथमारोप इति वाच्यम् । चन्द्रकार्यसजातीयकार्यकारित्वस्यैव मुखे सत्त्वात् । यद्यपि नामार्थयोरभेदान्वयानुरोधादिहापि चन्द्रपदलक्षितस्य तत्कार्यकारिणोऽभेदसंसर्गेणैव मुखेऽन्वयादभेदरूपकमेव, तथाऽप्युपमानतावच्छेदकरूपेणाभेदभाने एवाभेदरूपकत्वं, तत्कार्यकारित्वादिरूपेणाभेदभाने तु ताद्रूप्यरूपकत्वमित्याहुः ॥"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/shAstram\/alankAraH\/alankAra-maNihAraH\/1\/09_rUpakasaraH_7\/".replace(basePath, "/");
    pageVars.pageParams = {};
    pageVars.pageSource = "shAstram\/alankAraH\/alankAra-maNihAraH\/1\/09_rUpakasaraH_7.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/" />
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 09 रूपकसरः (७)</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="09 रूपकसरः (७)">09 रूपकसरः (७)</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/shAstram/alankAraH/alankAra-maNihAraH/1/09_rUpakasaraH_7.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अथ-रपकम">अथ रूपकम्.</h2>
<hr>
<h2 id="heading"></h2>
<p>यत्स्याद्विषयिरूपेण विषयस्योपरञ्जनम् ।<br>
रूपकं तद्विधाऽभेदताद्रूप्यावसितं विदुः ॥ २९ ॥</p>
<p>विषयि उपमानभूतं चन्द्रादि, विषयस्तदुपमेयभूतं वर्णनीयं मुखादि । विषयिणो
रूपेण यद्विषयस्योपरञ्जनं उपरञ्जनमिवोपरञ्जनं स्वोपरक्तबुद्धिविषयीकरणमिति
यावत् । तद्रूपकं, अन्यरूपेण रूपवत्त्वनिष्पादनात् । तच्च
क्वचित्प्रसिद्धविषय्यभेदे पर्यवसितं, क्वचिद्भेदे प्रतीयमान एव
तदीयधर्मारोपमात्रे पर्यवसितम् । ततश्च रूपकं तावद्द्विविधं- अभेदरूपकं
ताद्रूप्यरूपकं चेति । तदेतदाह&ndash;</p>
<h2 id="heading-1"></h2>
<p>आरोपे सत्यभेदस्याभेदरूपकमुच्यते ।<br>
ताद्रूप्यरूपकं तत्स्यात्ताद्रूप्यस्य स चेद्भवेत् ॥ ३० ॥</p>
<p>ताद्रूप्यस्य सः आरोपो भवेद्यदि ताद्रूप्यरूपकमित्यर्थः । अभेदारोपश्च
&lsquo;मुखं चन्द्रः&rsquo; इत्यादावाहार्यचन्द्राभेदनिश्चयः। ताद्रूप्यारोपस्तु
&lsquo;मुखमपरश्चन्द्रः&rsquo; इत्यत्रापर इति भेदस्य स्फुटतया मुखे
चन्द्राभेदारोपासंभवाच्चन्द्रकार्यकारित्वरूपताद्रूप्यस्याहार्यनिश्चयः । न
च तस्य मुखे सत्त्वात्कथमारोप इति वाच्यम् ।
चन्द्रकार्यसजातीयकार्यकारित्वस्यैव मुखे सत्त्वात् । यद्यपि
नामार्थयोरभेदान्वयानुरोधादिहापि चन्द्रपदलक्षितस्य
तत्कार्यकारिणोऽभेदसंसर्गेणैव मुखेऽन्वयादभेदरूपकमेव,
तथाऽप्युपमानतावच्छेदकरूपेणाभेदभाने एवाभेदरूपकत्वं,
तत्कार्यकारित्वादिरूपेणाभेदभाने तु ताद्रूप्यरूपकत्वमित्याहुः ॥</p>
<h2 id="तददवय-च-तरधऽऽधकयनयनतवनभयकतभ-">तद्द्वयं च त्रिधाऽऽधिक्यन्यूनत्वानुभयोक्तिभिः ॥</h2>
<p>द्विविधमपि रूपकं प्रत्येकं त्रिविधम् । प्रसिद्धविषय्याधिक्यवर्णनेन
तन्न्यूनतावर्णनेन आधिक्यन्यूनताराहित्योक्त्या चेत्येवं रूपकं षड्विधम् ।
तत्राभेदरूपकेष्वधिकाभेदरूपकं लक्षयति&ndash;</p>
<h2 id="heading-2"></h2>
<p>पूर्वावस्थात आरोप्यमाणस्याधिक्यवर्णनम् ।<br>
वर्ण्यायां चेदवस्थायामधिकाभेदरूपकम् ॥ ३२</p>
<p>यथा&ndash;</p>
<h2 id="असरसरवकषभतदहरजधरशजलनधरदतम--वतरतयजरमरतममत-समतममतमतदनसरतम--१८४-">असुरासुरविक्षुभितादहिराजधरेशजलनिधेरुदितम् । वितरत्यजरामरताममितां स्मितममृतमेतदनुसरताम् ॥ १८४ ॥</h2>
<p>अत्राहिराजधरेशजलनिधेरिति जलधिना सह श्रीनिवासस्याभेदं प्रतिपाद्य
असुरासुरविक्षुभितादित्यनेन विशेषणेन जलधेः, एवं स्मितममृतमित्यमृतेन सह
वर्णनीयस्य स्मितस्य तादात्म्यं प्रतिपाद्य अमितामजरामरतां
वितरतीत्यनवच्छिन्नाजरामरत्वदानोक्त्त्या अमृतस्य च पूर्वावस्थात
उत्कर्षविभावनादधिकाभेदरूपकद्वयं परंपरितम् । अत्र प्राथमिकं समस्तं रूपकं,
द्वैतीयीकं तु व्यस्तमिति विशेषः ।</p>
<h2 id="नयनत-परगवसथतशचननयनभदरपकम-">न्यूनता प्रागवस्थातश्चेन्न्यूनाभेदरूपकम् ॥</h2>
<p>यथा&ndash;</p>
<h2 id="अनपदमनपमफणपतगरमणगणगरमम-">अनुपदमनुपमफणिपतिगिरिमणिगुणगरिमम-</h2>
<h2 id="सणत-कवत--तरययव-परषय-धनत-दरत-तनत-सखममतम--१८५-">सृणिता कविता । त्रय्येव पौरुषेयी धुनोति दुरितं तनोति सुखममितम् ॥ १८५ ॥</h2>
<p>अत्र वर्णनीयायाः भगवद्गुणविषयकार्वाक्तनकवितायाः त्रय्येवेति
प्रसिद्धत्रयीतादात्म्यं प्रकाश्य
पुरुषेयीत्यपौरुषेयत्ववैकल्यप्रतिपादनान्न्यूनाभेदरूपकम् । पुरुषेण कृता
पौरुषेयी ‘सर्वपुरुषाभ्यां णढञौ' इत्यत्र
‘पुरुषाद्वधविकारसमूहतेनकृतेष्विति वक्तव्यम्' इति ढञि ‘टिड्ढ’ इति ङीप् ।
भाष्यकारप्रयोगात्तेनेत्यस्य द्वन्द्वमध्ये निवेशः ।
न्यूनताप्रतिपादनमप्यभेददार्ढ्यापादकत्वाच्चमत्कारि ॥</p>
<h2 id="आधकयनयनतभवऽनभयभदरपकम--३४-">आधिक्यन्यूनताभावेऽनुभयाभेदरूपकम् ॥ ३४ ॥</h2>
<p>यथा&ndash;</p>
<h2 id="षटपदमनतरदगत-सकमलरख-रसदयनकतम--कलयम-शरशरण-नलन-सकषदरमपतशचरणम-">षट्पदमन्त्रोद्गीतं सकमलरेखं रसोदयनिकेतम् । कलयामि श्रीशरणं नलिनं साक्षाद्रमापतेश्चरणम् ॥</h2>
<p>षट्पदमन्त्रेण ‘षट्पदोऽयं द्विखण्डः’ इत्युक्तमन्त्ररत्नेन उद्गीतं, तत्र
भगवच्चरणयोरुपायताप्रतिपादनात् । अन्यत्र षट्पदानां भ्रमराणां मन्त्रैः
गुञ्जितैरिति यावत्, उद्गीतम् । सकमलरेखं कमलाकाररेखाभिसहितं
पद्मपङ्क्तिसहितं च । रसायाः भूमेः उदयनिकेतं जनिगृहं ‘पद्भ्यां भूमिः' इति
श्रुतेः । अन्यत्र रसस्य मरन्दस्य उदयनिकेतं, श्रियः
सौकुमार्यादिलक्ष्म्याः श्रीदेव्याश्च शरणं आश्रयं जन्मनिकेतनं च । अत्र
साक्षादिति विशेषणेन नलिनतादात्म्यं भगवच्चरणस्य प्रतिपाद्य
षट्पदमन्त्रोद्गीतमित्यादिविशेषणैस्तस्य पूर्वावस्थात
उत्कर्षापकर्षयोरवर्णनादनुभयाभेदरूपकम् ॥</p>
<h2 id="तदरपयरपकऽपयव-तरवधय-सदभरहयतम--३५">ताद्रूप्यरूपकेऽप्येवं त्रैविध्यं सद्भिरूह्यताम् ॥ ३५</h2>
<p>तत्राधिकताद्रूप्यरूपकं यथा&ndash;</p>
<h2 id="परमनदरकषभ-न-भजत-जतवप-भजङगगरनत--सवनतसरतकनतऽसमन-जयत-समदर-बधनन-रञजयत--१८७-">परमन्दरक्षोभं न भजति जात्वपि भुजङ्गगिरिनेतुः । स्वान्तसरित्कान्तोऽस्मिन् जयति समुद्रो बुधान्न रञ्जयति ॥ १८७ ॥</h2>
<p>जात्वपि परमं अधिकं दरेण भयेन संक्षोभम् । पक्षे&ndash; परं अतिशयितं मन्दरेण
गिरिणा संक्षोभं मथनं भुजङ्गगिरिनेतुः स्वान्तं सरित्कान्तः न भजति,
अस्मिन् स्वान्तसरित्कान्ते जयति सति समुद्रः प्रसिद्धस्सिन्धुः बुधान्
देवान् विदुषश्च न रञ्जयति अतथाविधत्वादिति भावः । अत्र स्वान्तसरित्कान्त
इत्यत्र सरित्कान्तपदं सरित्कान्तकार्यकारित्वमात्रपरं, समुद्रो बुधान्न
रञ्जयतीति प्रसिद्धसमुद्राद्भेदस्य विवक्षितत्वात् । तथाच परमन्दरसंक्षोभं
न भजतीत्यनेन स्वान्तसरित्कान्तस्योत्कर्षप्रतिपादनात्प्रसिद्धसमुद्रे
तद्वैलक्षण्यस्य स्फुटतया आधिक्यं वर्णितमित्यधिकताद्रूप्यरूपकम् ॥</p>
<p>यथा वा&ndash;</p>
<h2 id="गरजनवष-परदतत-परजनयशशतक-मलनवकतर--फणगरपतपरजनय-परददतयमतमप-सखसखनव--१८८-">गर्जन्विषं प्रदत्ते पर्जन्यश्शीतको मलिनवक्त्रः । फणिगिरिपतिपर्जन्यः प्रददात्यमृतमपि सुखसुखेनैव ॥ १८८ ॥</h2>
<p>पर्जन्यः शीतकः अलसः शीतं करोतीति शीतकः &lsquo;शीतोष्णाभ्यां कारिणि&rsquo; इति कन् ।
&lsquo;आलस्यश्शीतकोऽलसः’ इत्यमरः । अन्यत्र शीतं कं उदकं यस्य स इति विग्रहः ।
मलिनं क्रोधदूषिततया मलीमसं, पक्षे निसर्गतो नीलं मुखं वदनं अग्रभागश्च
यस्य स तथोक्तः । गर्जन् तर्जयन् । पक्षे स्तनन् सन् । विषं गरळं जलं च
प्रदत्ते । एवमलसः क्रोधमलिनमुखो गर्जन्नप्यन्ततो विषमेव प्रदत्ते न
तूपादेयं वस्तु । फणिगिरिपतिपर्जन्यस्तु अमृतं सुधामपि निश्श्रेयसमपि च
सुखसुखेनैव अनलसोऽमलिनमुखोऽतर्जयन्नक्लेशेनैवेति भावः । प्रददाति ।
“अकृछ्रे प्रियसुखयोरन्यतरस्याम्&rsquo; इति द्विर्वचने
कर्मधारयवद्भावात्सुब्लुक् । अत्र प्रसिद्धपर्जन्यापेक्षया
भगवत्पर्जन्यस्याधिक्यमुक्तम् ॥</p>
<p>न्यूनताद्रूप्यरूपकं यथा&ndash;</p>
<h2 id="परणमनत-य-भजनत-च-फणगरकनत-सतवनत-चञचनत--तऽम-भगवदभकत-भमजनषऽपर-मकत--१८९-">प्रणमन्ति ये भजन्ति च फणिगिरिकान्तं स्तुवन्ति चाञ्चन्ति । तेऽमी भगवद्भक्ता भूमीजनुषोऽपरे मुक्ताः ॥ १८९ ॥</h2>
<p>अत्र मुक्तेष्वपर इति विशेषणात्प्रसिद्धमुक्तेभ्यो भगवद्भक्तानां
भेदाविष्करणाद्भूमीजनितत्वरूपन्यूनताप्रतिपादनाच्च न्यूनताद्रूप्यरूपकम् ॥</p>
<p>अनुभयताद्रूप्यरूपकं यथा&ndash;</p>
<h2 id="वबधभयऽमतवतरणनपणमद-हरणकरणजनशरणम--फणधरणधरशरमणहदय-जनमहऽपर-जलधम--१९०-">विबुधेभ्योऽमृतवितरणनिपुणमिदं हरिणकिरणजनिशरणम् । फणिधरणिधरशिरोमणिहृदयं जानीमहेऽपरं जलधिम् ॥ १९० ॥</h2>
<p>विबुधेभ्यः देवेभ्यो विद्वद्भ्यश्व अमृतस्य सुधायाः निश्श्रेयसस्य च
वितरणे निपुणम् । हरिणकिरणस्य चन्द्रमसः जनिशरणं जन्मगृहम् ।
अब्धेश्चन्द्रोदयस्य प्रसिद्धेः, पक्षे &lsquo;चन्द्रमा मनसो जातः’ इति श्रुतेः ।
अत्रापरं जलधिमिति प्रसिद्धजलधेर्भेदमाविष्कृत्य तस्य च
प्रसिद्धजलधिकार्यकारित्वमात्रवर्णनेनोत्कर्षापकर्षयोरवर्णनादनुभयताद्रूप्यरूपकम्
। तदेवं कुवलयानन्दकृतां मतमनुरुध्योभयविधत्वं रूपकस्य तत्राप्येकैकस्य
त्रैविध्यं च वर्णितम् ॥</p>
<p>मङखुक-मम्मट-भामहप्रभृतयः प्राचीनास्तु अभेदरूपकमेवाङ्ग्यकार्षुः न तु
ताद्रूप्यरूपकम् । तेषामयमाशय उन्नीयते&ndash;अभेदरूपकं ताद्रूप्यरूपकमिति न
युज्यते विभागः, &lsquo;मुखमपरश्चन्द्र&rsquo; इत्यादावप्यभेदरूपकस्यैव संभवात् । न
चोपमानतावच्छेदकावच्छिन्नाभेदभाने ह्यभेदरूपकं, उक्तस्थले चापरपदेन
चन्द्रभेदः स्यैव प्रतीत्या चन्द्राभेदभानासंभवात्कथमभेदरूपकं स्यात् ।
अतश्चन्द्रपदस्य तत्र चन्द्रकार्यकारित्वावच्छिन्नपरतामाश्रित्य
ताद्रूप्यारोपात् ताद्रूप्यरूपकमेवाभ्युपेयमिति वाच्यम् ।
अपरादिपदस्येदृशस्थले
स्वार्थान्वयितावच्छेदकाश्रययत्किश्चिद्व्यक्तिप्रतियोगिकभेदमात्रबोधकत्वव्युत्पत्तेः
प्रसिद्धचन्द्रव्यक्तिभेदभानेऽपि
चन्द्रसामान्यभेदाभानाच्चन्द्रद्वित्वभ्रममूलकस्य मुखादौ
चन्द्रत्वावच्छिन्नाभेदभानस्य संभवात् । अन्यथा चन्द्रपदस्यात्र
चन्द्रकार्यकारिपरत्वेऽपि चन्द्रकार्यकारित्वेन प्रसिद्धचन्द्रासाधारणेन
रूपेण प्रसिद्धचन्द्रव्यक्त्यभेदभानस्यैवाभ्युपेयतयाऽनुपपत्तितादवस्थ्यात्
। चन्द्रकार्यकारितायाः प्रसिद्धचन्द्रेतरसाधारण्ये च मुखे
तदारोपस्यैवानावश्यकतया रूपकस्यैवाप्ररोहात् । एवं ‘मुखं चन्द्रकार्यकारि’
इत्यादावपि ताद्रूप्यरूपकप्रसङ्गः । तस्मादभेदारोप एव रूपकं न तु
ताद्रूप्यारोप इति । यदि तु अभेदरूपकं ताद्रूप्यरूपकमिति
विभागसंगमनमावश्यकमित्यागृह्यते तदा उपमानतावच्छेदकावच्छिन्नारोपे
अभेदरूपकं उपमानतावच्छेदकधर्मारोपे ताद्रूप्यरूपकमित्येवाश्रयणीयम् ।
आद्यस्योदाहरणं ‘मुखं चन्द्रः, मुखमपरश्चन्द्रः’ इत्यादिकं
विषयिविषयवाचकपदयोस्सामानाधिकरण्यस्थलं सर्वमेव । द्वितीयस्य तु ‘आस्ये
पूर्णशशाङ्कता’ इत्यादीति ध्येयम् । तत्राप्यभेदरूपकं द्विविधम् । अभेदस्य
संसर्गत्वे एकं पदार्थत्वेऽपरम् ॥</p>
<p>यथा&ndash;</p>
<h2 id="चनतमणरस-भजत-सनतन-व-तरसतवमबजकष--हरनलदवत-तव-तनरतयथव-तमलतदतमयम--१९१-">चिन्तामणिरसि भजतां सन्तानो वा तरुस्त्वमब्जाक्ष । हरिनीलाद्वैतं तव तनुरेत्यथवा तमालतादात्म्यम् ॥ १९१ ॥</h2>
<p>चिन्तामणेर्हरिनीलाद्वैतं सन्तानतरोस्तमालतादात्म्यमप्याश्चर्यमिति भावः ।
अत्र त्वं चिन्तामणिः संतानतरुर्वेत्येतदाद्यस्योदाहरणम् । अत्र
ह्यभेदस्संसर्गरूपः । द्वितीयस्य तु तव तनुर्हरिनीलाद्वैतं तमालतादात्म्यं
वा एतीति । अत्र ह्यभेदः पदार्थरूपः । एवं ‘मुखं चन्द्रः’ इत्यादौ
&lsquo;चन्द्राद्वैतमेति’ इत्यादावप्यभेदस्य संसर्गरूपता पदार्थरूपता च
द्रष्टव्या । अनयोश्चाभेदताद्रूप्यरूपकयोरुपपाद्योपपादकभावोऽपि संभवति ॥</p>
<p>यथा&ndash;</p>
<h2 id="हरसतवमबधर-कनकपटय-तटतपरभरभट--अमबरहकषण-तततवययमबदत-नयतमव-जनम--१९२-">हारास्तवाम्बुधाराः कनकपटीयं तटित्प्रभारभटी । अम्बुरुहेक्षण तत्त्वय्यम्बुदतां नियतमेव जानीमः ॥ १९२ ॥</h2>
<h2 id="मनदसमत-सधतव-मनदरतव-तवचयत-कटकष--फल-बलनदतव-भत-तदमभनधरभननसतवम-">मन्दस्मिते सुधात्वं मन्दारत्वं तवाच्युत कटाक्षे । फाले बालेन्दुत्वं भाति तदम्भोनिधेरभिन्नस्त्वम् ॥</h2>
<p>अत्राद्ये पद्ये अभेदरूपकमुपपादकं ताद्रूप्यरूपकमुपपाद्यं, द्वितीये तु
तद्विपरीतम् । तत्राप्याद्ये उदाहरणे उपपादके रूपके अभेदस्संसर्गरूपः,
द्वितीये तूपपाद्यरूपके स पदार्थरूप इति भिदा । तदेवं कुवलयानन्दकृद्भिः
प्रदर्शितस्य रूपकविभागस्य संगमनेऽपि तदुपदर्शितानि ‘वक्त्रेन्दौ तव सत्ययं
यदपरश्शीतांशुरुज्जृम्भते । साध्वीयमपरा लक्ष्मीः&rsquo; इत्यादिपद्यानि
ताद्रूप्यरूपकस्यानुदाहरणान्येवेत्यलं दूरधावनेन ॥</p>
<h2 id="heading-3"></h2>
<p>प्राचां मते विभागोपि रूपकस्य निरूप्यते ।<br>
त्रिधा साङ्गं निरङ्गं च परंपरितमित्यदः ॥ ३६ ॥<br>
समस्तवस्तुविषयमेकदेशविवर्ति च ।<br>
इति सावयवं चापि द्विविधं तत्र रूपकम् ॥ ३७</p>
<p>अदः रूपकं साङ्गं सावयवं निरङ्गं निरवयवं परंपरितमिति त्रिधा त्रिप्रकारम्
। तत्र उक्तरूपकत्रयमध्ये सावयवं रूपकं समस्तवस्तुविषयं एकदेशविवर्ति चेति
द्विविधम् ॥</p>
<p>सावयवं लक्षयति&ndash;</p>
<h2 id="heading-4"></h2>
<p>यत्परस्परसापेक्षनिष्पत्तीनां निबध्यते ।<br>
रूपकाणां तु संघातो भवेत्सावयवं हि तत् ॥</p>
<p>अन्योन्यसापेक्षनिष्पत्तीनां रूपकाणां संघातस्सावयवरूपकमित्यर्थः ॥</p>
<p>तत्रापि समस्तवस्तुवृत्ति सावयवं लक्षयति&ndash;</p>
<h2 id="heading-5"></h2>
<p>निरूपणेऽवयविनोऽवयवानां च शब्दतः ।<br>
समस्तवस्तुविषयं भवेत्सावयवं हि तत् ॥ ३९ ॥</p>
<p>यत्र समस्तान्यवयवावयविरूपवस्तून्यारोप्यमाणानि शब्दोपात्तानि
तत्समस्तवस्तुविषयं सावयवरूपकमित्यर्थः ॥</p>
<p>यथा&ndash;</p>
<h2 id="हरहदयपञजर-नवमकतमणहरजलक-नदधम--शरवतसकरहतरदडमफलमव-कसतभमणनदर--१९४-">हरिहृदयपञ्जरे नवमुक्तामणिहारजालके नद्धम् । श्रीवत्सकीरहेतोर्दाडिमफलमेव कौस्तुभमणीन्द्रः ॥ १९४ ॥</h2>
<p>अत्र संघातात्मकस्य सावयवरूपकस्यावयवानां सर्वेषामपि वस्तुगत्या
समर्थ्यसमर्थकभावस्यान्योन्यं समानत्वेऽपि कवेर्दाडिमफलरूपकस्यैव
समर्थ्यतया विवक्षितत्वात्समर्थकतयोपादानमन्येषामिति प्रतीयते । एवं सति
समर्थकरूपकाणां विषयविषयिणोः पृथग्विभक्तेरश्रवणादनुवाद्यत्वेऽपि
समर्थ्यकौस्तुभदाडिमरूपकस्य विषयविषयिणोः पृथग्विभक्तिश्रवणाद्विधेयतया
तदादाय संघातात्मकस्य सावयवरूपकस्यापि विधेयत्वमत्र व्यपदिश्यते । यथा
योधसंघातान्तर्गतस्य प्रधानस्य कस्यचिद्योधस्य विजयपराजयाभ्यां योधसंघातो
विजितः पराजितश्चेत्युच्यते । न चैवमादौ प्रतीयमानोत्प्रेक्षा शक्या
वक्तुम् । अभेदस्य निश्चीयमानत्वात् । सत्यां चोत्प्रेक्षायां संभाव्यमानता
स्यात् । अन्यथा ‘मुखं चन्द्रः&rsquo; इत्यादावपि प्रतीयमानोत्प्रेक्षापत्त्या
रूपकप्रळयापत्तेः ॥</p>
<p>यथा वा&ndash;</p>
<h2 id="सहधरधरशखरसहळसभतमसतवदयतम--शररचकनकपचत-शरमहनलमदरय-हदय-१९५-">सिंहधराधरशेखरसिंहळसंभूतमसितविद्योतम् । श्रीरुचिकनकोपचितं शौरिमहानीलमाद्रिये हृदये॥ १९५ ॥</h2>
<p>श्रीरुचिकनके उपचितं प्रत्युप्तं ‘हेम्नीवोपचितो मणिः’
इत्यादावुपचितशब्दस्य तथाविधार्थकत्वदर्शनात् । सिंहधराधरशेखरः
शेषाद्रिश्रेष्ठः स एव सिंक्षळः द्वीपविशेषः तस्मिन् संभूतं
‘सिंहळस्याकरोद्भूता महानीलास्तु ते स्मृताः' इत्यगस्त्योक्तेः । हृदये
मनसि वक्षसि च । अस्य सावयवरूपकस्य त्वनुवाद्यत्वमेव, विषयविषयिणोः
पृथग्विभक्तेरश्रवणात् । उदाहरणद्वयेऽप्यवयविनोऽवयवानां च समस्तानां
वस्तूनामारोप्यमाणानां शाब्दतया समस्तवस्तुविषयं सावयवरूपकम् ॥</p>
<p>एकदेशविवर्ति सावयवं लक्षयति&ndash;</p>
<h2 id="heading-6"></h2>
<p>आरोप्यमाणं शाब्दं चेत्क्वचिदार्थं च कुत्रचित् ।<br>
एकदेशविवर्त्याख्यमिदं सावयवं विदुः ॥ ४० ॥</p>
<p>यत्र क्वचिदवयवे शब्दोपात्तमारोप्यमाणं क्वचिच्चार्थसामर्थ्याक्षिप्तं तत्
एकदेशे शब्दानुपात्तविषयिके अवयवरूपके विवर्तनात् ।
स्वस्वरूपगोपनेनान्यथाभावेन वर्तनादेकदेशविवर्तीत्यर्थः । यद्वा&ndash;एकदेशे
उपात्तविषयिके अवयवे विशेषेण वाच्यतया वर्तनादेकदेशविवर्तीति ।</p>
<p>यथा&ndash;</p>
<h2 id="भवजलनधमतवपल-ववधमहवसननदशबलम--लकऽय-तरततर-ककदरगरपतरपसय-कपम--१९६-">भवजलनिधिमतिविपुलं विविधमहावासनानदीशबलम् । लोकोऽयं तरतितरां काकोदरगिरिपतेरुपास्य कृपाम् ॥ १९६ ॥</h2>
<p>अत्र भवादिषु जलध्यादिरूपकैः कृपायां नौत्वमाक्षिप्यत इत्येकदेशविवर्ति
रूपकम् ॥ यथा वा&ndash;</p>
<h2 id="वततशशभगणकरणरवतरनसतककलकसममदम--फणशखरमणदयमणरधरणसतमखवकसकजजयत--१९७-">विततैश्शुभगुणकिरणैर्वितरन्सत्कोकलोकसम्मोदम् । फणिशिखरिमणिद्युमणिर्धरणिसुतामुखविकासकृज्जयति ॥ १९७ ॥</h2>
<p>धरणिसुता यज्ञार्थं भुवं शोधयता आकाशराजेन लब्धा भूतलादुद्गता
धरण्याख्यस्वमहिषीहस्ते दत्ता तया संवर्धिता भगवता श्रीनिवासेन परिणीता
पद्मावतीनाम्नी साक्षाल्लक्ष्मीति वाराहे वेंकटाचलमाहात्म्ये प्रसिध्यति ।
पूर्वस्मिन्नुदाहरणे कवेस्समर्थ्यत्वेनाभिमतस्य कृपायां
नौत्वारोपरूपकस्याक्षेपः । इह तु समर्थकत्वेनाभिमतस्य धरणिसुतामुखे
पद्मरूपकस्याक्षेप इति विशेषः । एवंच समर्थ्यरूपकस्यैवाक्षेपो न
समर्थकरूपकस्येति नाग्रहः कार्यः। एवमेव रसगङ्गाधरादावुदाहृतत्वात् । अत
एवैकदेशविवर्तित्वसंज्ञाऽप्यस्य युज्यते । एकदेशे समर्थ्यरूपे अवयविनि
समर्थकरूपे अवयवे वा विवर्तत इति तदर्थात् ॥</p>
<p>इदं सावयवं द्विविधं श्लिष्टमपि दृश्यत इति विमर्शिनीकारः ॥</p>
<p>तत्र समस्तवस्तुवृत्ति सावयवं श्लिष्टं यथा&ndash;</p>
<h2 id="मणमयशरससहसरणततङगससधगपतबहपद--मणकरणरसनवसर-फणभदधरणधर-भत-">मणिमयशिरस्सहस्रेणोत्तुङ्गस्साधुगुप्तबहुपादः । मणिकिरणरसनविसरः फणभृद्धरणीधरो भाति ॥</h2>
<p>मणिमयशिरस्सहस्रमेव मणिमयशिरस्सहस्रं तेन उत्तुङ्गः। साधु यथा स्यात्तथा
गुप्ताः रक्षिताः गूढाश्च बहवः पादाः प्रत्यन्तपर्वताः येन तथोक्तः बहुपादा
एव बहवश्चरणाः यस्य स तथोक्तः । ‘कुण्डली गूढपात्' इत्यमरः ।
फणभृद्धरणीधरशेषाद्रिरेव फणभृद्धरणीधरश्शेषः । अत्र शिरआदिशब्दाः-
श्लिष्टाः ‘शिरः प्रधाने सेनाग्रे द्रुमाद्यग्रेषु मस्तके’ इति रत्नमाला ॥</p>
<p>यथा वा&ndash;</p>
<h2 id="दरवषयगहनवपथ-करषनत-म-सवरपहरणय--नगळय-नखलनयनतरहदयकगरक-तव-पदऽबज--१९९-">दुर्विषयगहनविपथे कर्षन्तं मां स्वरूपहरणाय । निगळय निखिलनियन्तर्हृदयैकागारिकं तव पदेऽब्जे ॥ १९९ ॥</h2>
<p>दुर्विषयगहनविपथे दुरिन्द्रियार्थदुःखदुरध्वे एव दुर्देशकान्तारकदध्वनि
‘विषयो गोचरे देशे, गहनं वनदुःखयोः’ इति च रत्नमाला । स्वरूपस्य
भगवच्छेषतैकरूपस्य हरणायान्यथाकरणायैव स्वरूपहरणाय प्रशस्तवित्तापहाराय
प्रशस्तं स्वं स्वरूपम् । ‘प्रशंसायां रूपप्' इति रूपप्प्रत्ययः । मां
कर्षन्तं हृदयमेव एकागारिकं चोरं ‘ऐकागारिकट्चोरे' इति निपातनात्साधुः ।
एकमसहायमगारं प्रयोजनमस्य मुमुषिषोस्स ऐकागारिक इति विग्रहः । तव अब्जे
पद्मसदृशे पदे चरण एव अब्जे जलमध्यस्थिते जलधिमध्यगत इति यावत् । पदे
स्थाने कारागार इति यावत् । निगळय । अत्र निश्चलीकरणमेव निगळवत्तासंपादनम्
। ‘निखिलनियन्तः' इतिसंबुद्धिरीदृशनिग्रहानुग्रहस्वतन्त्रताभिप्रायिकी ।
अत्रापि दुर्विषयादिशब्दाश्श्लिष्टाः ॥</p>
<p>निरवयवरूपकं लक्षयति&ndash;</p>
<h2 id="नरङग-तदवदरयतसयदङगमतरसय-रपणम">निरङ्गं तद्विदुर्यत्स्यादङ्गिमात्रस्य रूपणम्।</h2>
<h2 id="तददवध-कवल-मलरप-चत-सत-मतम-">तद्द्विधा केवलं मालारूपं चेति सतां मतम् ॥</h2>
<p>निरङ्गं निरवयवम् । अङ्गिमात्रस्य अवयविमात्रस्य ॥</p>
<p>तत्र केवलं निरवयवं यथा&ndash;</p>
<h2 id="वतधयगरजत-सफत-धनमखलशरणमवदतम--खयत-धनपतगत-धयत-धवळयत-हतसरजतम--२००-">वातंधयगिरिजातं स्फीतं धनमखिलशरणमवदातम् । ख्यातं धनपतिगीतं ध्यातं धवळयति हृत्सरोजातम् ॥ २०० ॥</h2>
<p>स्फीतधनत्वेन भगवानध्यवस्यते । हृत्सरोजातं हृदयकमलं धवळयति
प्रसादयतीत्यर्थः । अत्र हृत्सरोजातमिति रूपकं
सापेक्षरूपकसंघातात्मकताविरहान्निरवयवम् । मालात्वविरहात्केवलम् ॥</p>
<p>निरवयवं मलारूपकं यथा&ndash;</p>
<h2 id="सनदरयबनदकनद-मचकनदननदचनदन-वनद-वनदरकबनदरकमनदर-दनदशकशखरनदम-">सौन्दर्यबृन्दकन्दं मुचुकुन्दानन्दचन्दनं वन्दे। वन्दारुकबृन्दारकमन्दारं दन्दशूकशिखरीन्दुम् ॥</h2>
<p>एकविषयकनानापदार्थारोपरूपत्वान्मालारूपमिदम् ।
अन्योन्यसापेक्षताविरहान्निरवयवम् ॥</p>
<p>विमर्शिनीकारस्तु - अनेकविषयकानेकपदर्थारोपेऽपीदं निरवयवमालारूपकं
श्लिष्टाश्लिष्टभेदेन दृश्यत इत्याह ।</p>
<p>तत्राश्लिष्टानेकविषयकानेकारोपो यथा&ndash;</p>
<h2 id="नयन-नलन-वदन-सदन-लकषमयसतव-समत-तवमतम--गणड-दरपणखणड-कणडलवतणडशखरमरतणड--२०२-">नयने नलिने वदनं सदनं लक्ष्म्यास्तव स्मितं त्वमृतम् । गण्डौ दर्पणखण्डौ कुण्डलिवेतण्डशिखरिमार्तण्ड ॥ २०२ ॥</h2>
<p>अत्र नयनादीनामनेकेषामश्लेषनिबन्धनानेकारोपः ॥</p>
<p>श्लेषनिबन्धनानेकारोपो यथा&ndash;</p>
<h2 id="तव-पषकर-ह-वदन-हदय-रतनकर-दयत-कषण--हततपनशन-दकतततरथगरश-भवस-तरथमय--२०३-">तव पुष्करं हि वदनं हृदयं रत्नाकरो द्युतिः कृष्णा । हृत्तापनाशिनी दृक्तत्तीर्थगिरीश भवसि तीर्थमयः ॥ २०३ ॥</h2>
<p>तीर्थगिरिरिति वेङ्कटाद्रेरेव नामान्तरमित्यवोचाम । अत्र
पुष्कररत्नाकरकृष्णहृत्तापनाशिनीशब्दाः श्लिष्टा इत्यनेकेषां वदनादीनामनेके
श्लिष्टा आरोपाः । तदियं श्लिष्टार्थरूपकमाला । पुष्करं कमलं
प्रसिद्धतीर्थविशेषश्च । रत्नानां कौस्तुभादीनामाकरः स्थानं समुद्रश्च ।
कृष्णा नीला नदीविशेषश्च । हृत्तापनाशिनी मनस्तापनिवर्तिनी
वीक्षारण्यक्षेत्रगततीर्थविशेषश्चेत्यर्थः । तीर्थमयः
&lsquo;सर्वतीर्थात्मकस्सर्वग्रहरूपी&rsquo; इति हि तन्नामसु पठ्यते ॥</p>
<p>यथा वा&ndash;</p>
<h2 id="अकष-तव-पणडरक-कमद-समतमञजन-परभवसरम--चरत-त-सरवभम-जनसतव-वदम-दगगजतमनम--२०४-">अक्षि तव पुण्डरीकं कुमुदं स्मितमञ्जनं प्रभाविसरम् । चरितं तु सार्वभौमं जानंस्त्वां वेद्मि दिग्गजात्मानम् ॥ २०४ ॥</h2>
<p>अत्रापि पुण्डरीककुमुदाञ्जनसार्वभौमशब्दास्सिताम्भोजाद्यर्थका
दिग्गजार्थकाश्चेति श्लिष्टा एवानेके अनेकेष्वक्ष्यादिषु दिग्गजारोपा इति
श्लिष्टार्थरूपकमाला । ‘ऐरावतः पुण्डरीको वामनः कुमुदोऽञ्जनः ।
पुष्पदन्तस्सार्वभौमस्सुप्रतीकश्च दिग्गजाः' इत्यमरः । सार्वभौमं सर्वस्यां
भूमौ विदितं &lsquo;तत्र विदितः&rsquo; इत्यधिकारे ‘सर्वभूमिपृथिवीभ्यामणञौ’ इत्यण् ।
अनुशतिकादित्वाहुभयपदवृद्धिः । पक्षे दिग्गजविशेषमित्यर्थः ।</p>
<h2 id="heading-7"></h2>
<p>एकं विषयि यद्यन्यविषय्यन्वितमुच्यते ।<br>
कार्यकारणभावेन स्यात्परंपरितं तदा ॥ ४२ ॥</p>
<p>विषयि आरोप्यमुपमानं हेतुहेतुमद्भावापन्नं एकारोप्यान्वितमन्यदारोप्यं
विषये तादात्म्येन निबध्यते चेत्तत्परंपरितरूपकम् ॥</p>
<p>यथा&ndash;</p>
<h2 id="वनतखलजनतजलनधतरनथ-दववर-भवत--नन-तदशभवमयतपजनततनतपसपदपशमत--२०५-">विनताखिलजनताजलनिधतारानाथ देववर भवता । ननु तादृशभवमयतपजनितातनुतापसंपदुपशमिता ॥ २०५ ॥</h2>
<p>तारानाथश्चन्द्रमाः । तपो ग्रीष्मः । अत्र
विनताखिलजनताजलनिधितारानाथेत्यत्र
हेतुहेतुमद्भावापन्नजलनिधितारानाथरूपकयोर्मध्ये जलनिधिरूपके आरोप्यभूते
जलनिधिनाऽन्वितमेव तारानाथरूपमारोप्यं विषयभूते भगवति तादात्म्येन निबध्यते
। जलनिधिसम्बन्धितारानाथत्वेनैव रूपणस्य विवक्षितत्वादिति भवत्यत्र
परंपरितरूपकम् । विषयिणि विषय्यन्तरान्वितत्वविशेषणेन सावयवरूपके
‘सिंहधराधरशेखरसिंहळसंभूतमसितविद्योतम् । श्रीरुचिकनकोपचितं
शौरिमहानीलमाद्रिये हृदये’ । इत्यादौ नातिव्याप्तिः । तत्र हि शौरौ
महानीलरूपकस्य सिंहधराधरादौ सिंहळादिरूपकस्य च हेतुहेतुमद्भावसद्भावेऽपि
आरोप्यमाणमहानिले
रूपकान्तरप्रविष्टसिंहळादिरूपारोप्यस्यान्वयविरहान्नातिप्रसङ्गः । तत्र
शौरेर्महानीलत्वेनैव रूपणं न तु सिंहळादिसंबन्धिमहानीलत्वेनेति ॥</p>
<p>एतेन&ndash;&lsquo;नियतारोपणोपायस्स्यादारोपः परस्य यत् । तत्परंपरितम्&rsquo; ॥</p>
<p>इति प्राचीनलक्षणस्य सावयवरूपके ‘ज्योत्स्नाभस्मच्छुरणधवळा' इत्यादौ
अतिव्याप्तिर्दुर्वारा । तत्रापि कापालिकीत्वरूपणे भस्मादिरूपणस्य नियमेन
हेतुत्वाश्रयणसंभवात् । यथा हि ‘विद्वन्मानसहंस’ इत्यादौ राज्ञि
हंसत्वरूपणं विद्वन्मानसे मानससरस्त्वरूपणमन्तरा नोपपद्यते, तथा रात्र्यां
कपालिकीत्वरूपणमपि ज्योत्स्नादौ भस्मादिरूपणमन्तरा नोपपद्यत इति साम्यात्
।‘विद्वन्मानसहंस’ इत्यादावेवैकरूपकस्य नियमेन रूपकान्तरसापेक्षत्वं
नान्यत्रेत्यस्य तु शपथमात्रसाध्यत्वादिति परास्तम् ।
तादृशलक्षणस्यास्मदुपदर्शितलक्षण एव पर्यवसानस्याभिमतत्वात् आरोप्ये
आरोप्यान्तरान्वयस्थले हि एकारोप आरोपान्तरे नियमेन हेतुर्भवतीति
तल्लक्षणस्य तथा पर्यवसानं संभवति ।</p>
<p>एतेन –‘आरोपद्वयमात्रपर्यवसितं परम्परितं सावयवं तु न तथा' इति
केषांचिदुक्तिरनादरणीया । ‘विद्वन्मानसहंस' इत्यादौ प्रकाशाद्युदाहृते
परंपरितरूपके आरोपबहुत्वस्यैव वर्तमानतया अव्याप्तिप्रसङ्गात् । न चात्र
पद्ये विद्वन्मानसहंसादिभागे प्रत्येकं रूपकद्वयमात्रत्वमस्त्येवेति
नाव्याप्तिः । अत एवैतत्पद्यं
परंपरितरूपकबाहुळ्यान्मालारूपपरंपरितोदाहरणत्वेनोपात्तमिति वाच्यम् । एवं
सति ‘ज्योत्स्नाभस्म' इति पद्येऽपि &lsquo;बिभ्रती तारकास्थीनि,
रात्रिकापालिकीयम्&rsquo; इत्यंशे रूपकद्वयमात्रत्वसंभवेनातिप्रसङ्गापातः । न च
रूपकान्तरनिरपेक्षहेतुहेतुमद्भावापन्नरूपकद्वयमात्रत्वमेव परंपरितलक्षणम् ।
तथाच ‘ज्योत्स्नाभस्म’ इत्यादौ कापालिकीरूपके यथा ‘तारकास्थीनि' इति
रूपकसापेक्षत्वं तथा ‘ज्योत्स्नाभस्म’ इत्यादिरूपकसापेक्षत्वस्यापि
सत्त्वान्नातिप्रसङ्गः । ‘विद्वन्मानसहंस’ इत्यादौ च हंसादिरूपके प्रत्येकं
मानसरूपकाद्येकैकरूपकसापेक्षत्वमेवेति लक्षणसंगतिश्चेति वाच्यम् । एवमपि
‘अमुष्मिन्पोतक्ष्मारमणसुतसूरक्षितिपतेर्यशश्शेषे सोऽयं स्वपिति
गगनश्रीसहचरः’ इत्यादौ शेषरूपकसापेक्षश्रीसहचररूपके सावयवरूपकत्वेन
काव्यदर्पणोदाहृते अतिप्रसङ्गापातात् । न चेष्टापत्तिर्युज्यते,
‘नियतारोपणोपायस्स्यादरोपः परस्य यत्' इति परंपरितं लक्षयतां
काव्यप्रकाशकारादीनामनभिमतत्वात् । यशसि शेषत्वमरूपयित्वाऽपि ‘यशोव्याजे
शेषे स्वपिति गगनश्रीसहचरः' इति पद्यपाठेन
श्रीसहचररूपकोपपादनसंभवात्तत्रत्यरूपकयोर्नियतहेतुहेतुमद्भावासंभवात् । न
चैवं सति नियतहेतुहेतुमद्भावापन्नत्वमेव रूपकद्वये निवेश्य परिष्क्रियतां
लक्षणमिति वाच्यम् । एवमपि &lsquo;चतुर्दशलोकवल्लिकन्दः&rsquo; इत्यादौ प्रकाशाद्यभिमते
परंपरिते अव्याप्तिप्रसङ्गात् । तत्रापि ‘चतुर्दशलोकवल्लिहेतुः' इति वा
&lsquo;चतुर्दशलोकमूलकन्दः&rsquo; इति वा निबन्धसंभवेन नियतहेतुहेतुमद्भावस्य
दुरुपपादत्वात् । तस्मादेकरूपकीयविषय्यन्वितविषयिकरूपकान्तरत्वमेव
परंपरितरूपकलक्षणमास्थेयम् ।
काव्यप्रकाशसर्वस्वादिप्राक्तनमाननीयनिबन्धोपात्तेषु सर्वेष्वेव
परंपरितरूपकोदाहरणेषूत्तररूपके विषयवाचकपदं विषयिवाचकपदेनासमस्ततयैव दृश्यत
इति भवति तत्र पूर्वरूपकारोप्यान्वितस्यैवोत्तररूपकीयारोप्यस्य
तदीयविषयेऽन्वयः ॥</p>
<p>एवम्&ndash;</p>
<h2 id="नगममकटवधटवतसचरण-शरयमह-शरणम--भवजलधतरणकरण-तरणमबदनलमहधरभरणम--२०६-">निगममकुटीवधूटीवतंसचरणं श्रयामहे शरणम् । भवजलधितरणिकरुणं तरूणाम्बुदनीलमहिधराभरणम् ॥ २०६ ॥</h2>
<p>इत्यादौ परंपरितरूपकोदाहरणे उत्तररूपकद्वये चरणकरुणारूपविषयवाचकपदयोः
वतंसतरणिरूपविषयिवाचकपदाभ्यां समस्ततया दर्शनेऽपि
पूर्वरूपकीयवधूटीजलध्यारोप्यान्विततयैवोत्तररूपकीयावतंसतरणिरूपारोप्ययोस्तदीयचरणकरुणारूपविषयाभ्यामन्वयः
। तथा तदुपात्तेषु सावयवोदाहरणेषु च न क्वचिदप्येकरूपकारोप्ये
रूपकान्तरारोप्यान्वयौपयिकस्समभिव्याहारोस्तीति नातिप्रसङ्गशङ्कावकाशः । न
चैवं ‘मुग्धारिप्राणदुग्धाशनमसृणरुचिस्त्वत्कृपाणो भुजङ्गः' इति
रसगङ्गाधरीयपरंपरितोदाहरणे पूर्वरूपकारोप्यस्य
दुग्धस्याशनादिपदव्यवधानादुत्तररूपकारोप्ये भुजङ्गे
अन्वयासंभवादव्याप्तिरिति वाच्यम् । आरोप्ये आरोप्यान्वितत्वस्य
साक्षात्परंपरासाधारणस्यैव निवेशात् ॥</p>
<p>नन्वेवं सति&ndash;</p>
<h2 id="सवपलशभगणजलनधफणधरगररजपतकपगङगम--अवगहय-नरशशशर-न-वगहनत-कदऽप-तपकथम--२०७-">सुविपुलशुभगुणजलनिधिफणधरगिरिराजपतिकृपागङ्गाम् । अवगाह्य नराश्शिशिरां न विगाहन्ते कदाऽपि तापकथाम् ॥ २०७ ॥</h2>
<p>इत्यत्र पूर्वरूपकारोप्यस्य जलनिधेरुत्तररूपकारोप्यायां गङ्गायां
परंपरयाऽत्वयसंभवादतिव्याप्तिरिति चेन्न । लक्षणे रूपकद्वये
हेतुहेतुमद्भावापन्नत्वविशेषणोपादानादेव तद्वारणात् । अत्र हि
प्रदर्शितरूपकद्वयस्य न हेतुहेतुमद्भावः । यद्यपि ‘पर्यङ्को राजलक्ष्म्याः'
इति पद्यं मालापरंपरितोदाहरणतयोपन्यस्य अत्र ‘क्ष्मासौवदल्लः’ इति
परंपरितमप्येकदेशविवर्तीति
सर्वस्वकारोक्तेस्तादृशैकदेशविवर्तिपरंपरितरूपकेऽव्याप्तिः । तत्र
क्ष्मायां राजपत्न्यारोपस्यार्थतया सौविदल्लरूपे उत्तररूपकारोप्ये
पूर्वरूपकारोप्यभूताया राजमहिष्या अन्वयाभावात् । तथाऽपि
परंपरितस्यैकदेशविवर्तित्वं न सर्वस्वकृतोऽभिमतम् ।
स्वकीयप्राक्तनविभागव्याघातात् । तत्र हि ‘इदं तु निरवयवम्’ इत्यादिना
सावयवावान्तरभेदतयैव एकदेशविवर्तिरूपकं गण्यते, न तु
परंपरितावान्तरभेदतयाऽपीति । उपदर्शितसर्वस्ववाक्यं तु अत्र पद्ये
&lsquo;क्ष्मासौविदल्लः&rsquo; इत्येतदेकदेशविवर्तिरूपकं ‘पर्यङ्कः'
इत्यादिपरंपरितमालासमानाधिकरणमपीत्येतदर्थकतया कथंचित्संगमनीयम् । अन्यथा
आक्षिप्तरूपकसंपन्नरूपकद्वयमात्रतया तत्र परंपरितरूपकस्वीकारे &lsquo;निरीक्ष्य
विद्युन्नयनैः&rsquo; इति पद्ये
एकदेशविवर्तिरूपकप्रतिपादनपरसमासोक्तिप्रकरणस्थतद्वाक्यविरोधप्रसङ्गात् ।
अत एव प्रकाशादिषु प्राक्तनेषु रसगङ्गाधरादिष्वर्वाक्तनेषु
चालंकारनिबन्धेषु परंपरितमध्ये एकदेशविवर्तिविधाया अपरिगणनमुपपद्यत इति ॥</p>
<p>वस्तुतस्तु&ndash;&lsquo;क्ष्मासौविदल्लः&rsquo; इत्यत्राक्षेपलभ्यराजमहिषीरूपकेण
परंपरितरूपकाभ्युपगमेऽपि नास्मदुपदर्शितलक्षणस्य तत्राव्याप्तिप्रसङ्गः ।
&lsquo;क्ष्मासौविदल्लः’ इत्यस्मादपि क्ष्मामहिषीसौविदल्लः
इत्येवान्वयबोधस्याक्षेपसहकृतशब्दजन्यस्य स्वीकारेण
प्रथमरूपकारोप्यान्वितत्वस्य द्वितीयरूपकारोप्ये निर्बाधात् ।
आक्षेपलभ्यस्याप्यर्थस्य उपात्तशब्दार्थेन सह शाब्दबोधे भानं
जातिशक्त्याद्यभ्युपगन्तृतान्त्रिकसमयसुप्रसिद्धमेवेति ॥</p>
<p>एवंच&ndash; सर्वस्वकारीयविभागवाक्यस्योपलक्षणत्वमवश्याश्रयणीयम् । अन्यथा तेन
परंपरितमात्रे प्रदर्शितस्य श्लिष्टाश्लिष्टविधाद्वयस्य
तद्व्याख्यातृविमर्शिनीकारेण सावयवेऽपि प्रदर्शनं &lsquo;क्ष्मासौविदल्ल इति
परम्परितमप्येकदेशविवर्ति । एवमादयोऽन्येऽपि भेदा लेशतस्सूचिता एव&rsquo; इति
सर्वस्वकृत एवोक्तिः, &lsquo;एवमादयः’ इति प्रतीकमादाय
‘परंपरितमप्येकदेशविवर्तीत्येवंप्रकाराः&rsquo; इति विमर्शिनीकृदुक्तिश्च स्वरसतो
न संगच्छेत । न संगच्छेऽत च श्लिष्टपरंपरितनिरूपणावसरे ‘विद्वन्मानसहंस&rsquo;
इति पद्यमुदाहृत्य ‘इदं हि एकदेशविवर्त्यपीत्युच्यते’ इति
काव्यप्रदीपग्रन्थः, इदं हीति प्रतीकमादाय ‘मूले इदमपीत्यन्वयः ।
एकपदोपस्थापितयोरन्तःकरणसरोविशेषयोरभेदाध्यवसायेऽपि नैकत्रापरारोपः तस्य
भेदेन विषयनिर्देशापेक्षत्वात् । अन्यथा विषयनिगरणात्मिकायामतिशयोक्तावपि
तत्प्रसङ्गात् । तस्मादार्थ एवायमारोप इत्येकदेशविर्तित्वमत्रापि युक्तम्'
इति प्रभाख्यतद्व्याख्यानं च । तस्मात् अत्र ‘क्ष्मासौविदल्लः'
इत्यादिसर्वस्ववाक्यं यथाश्रुतगत्या परंपरितस्याप्येकदेशविवर्तित्वं
प्रत्याययतीति स्वीकरणमेव समुचितमित्युक्तावपि न क्षतिः ॥</p>
<p>नन्वेवं परंपरितस्याप्येकदेशविवर्तित्वाङ्गीकारे&ndash;</p>
<p>सौन्दर्यस्य तरङ्गिणी तरुणिमोत्कर्षस्य हर्षोद्गमः<br>
कान्तेः कार्मणकर्म नर्मवचसामुल्लासनावासभूः ।<br>
विद्या वक्रगिरां विधेरनवधिप्रावीण्यसाक्षात्क्रिया<br>
प्राणाः पञ्चशिलीमुखस्य ललनाचूडामणिस्सा प्रिया ॥</p>
<p>इत्यस्य पद्यस्य चित्रमीमांसायां मालानिरवयवरूपकोदाहरणत्वमुक्तमसङ्गतं
स्यात् । तत्र ‘सौन्दर्यस्य तरङ्गिणी’ इत्यादौ सौन्दर्यादौ
सलिलत्वाद्यारोपणमन्तरा
तरङ्गिणीत्वारोपस्यासौन्दर्यादाक्षेपलब्धसलिलरूपारोप्यस्य
तरङ्गिणीरूपारोप्येणान्विततया परंपरितत्वस्याव्याहतत्वादिति चेत्सत्यम् ।
एतदन्येषां ‘कान्तेः कार्मणकर्म' इत्यादीनां मालानिरवयवरूपकोदाहरणतेत्यदोषः
। तत्र हि प्रियायां कार्मणकर्मादिमात्रमारोप्यते न तु कान्त्यादौ किमपि ।
तथा च परंपरितसंकीर्णमेवेदं मालानिरवयवरूपकमिति ध्येयम् । दृश्यते
ह्येकालंकारमुख्योदाहरणेष्वप्यलंकारान्तरसंकीर्णता । यथा&ndash;&lsquo;ज्योत्स्नाभस्म&rsquo;
इति सावयवरूपकोदाहरणादौ ‘लाञ्छनस्य छलेन' इत्यादिकैतवापह्नुत्यादिसंकीर्णता
॥</p>
<p>इदं तु शुद्धमालानिरवयवस्योदाहरणम्&ndash;</p>
<h2 id="नमदमरमसतमकट-कमलभमकरगरललबजम--तचचरतशरतजनशरतरवतस-शरय-हरशचरणम--२०८-">नमदमरमस्तमकुटं कमलाभूमीकराग्रलीलाब्जम् । तच्चरितश्रोतृजनश्रोत्रवतंसं श्रये हरेश्चरणम् ॥ २०८ ॥</h2>
<h2 id="नलमबजसवनन-कलमबदकरमण-तमलशर--वयलचलललरसलल-मरतरहररहरतयरतम--२०९-">नीलाम्बुजसंवननं कालाम्बुदकार्मणं तमालश्रीः । व्यालाचललीलारसलोला मूर्तिर्हरेर्हरत्यार्तिम् ॥ २०९ ॥</h2>
<p>संवननं वशक्रिया । कार्मणं मूलकर्म ‘वशक्रिया संवननं मूलकर्म तु कार्मणम्'
इत्यमरः । श्रीः संपत् । अत्राद्ये उदाहरणे हरिचरणे विषये
मकुटलीलाब्जवतंसमात्रारोपः । द्वितीये तु हरिमूर्तौ
नीलाम्बुजसंवननकालाम्बुदकार्मणतमालसंपन्मात्रारोप इति शुद्धमालानिरवयवम् ।
एवमेव वैयधिकरण्येनारोपे ‘द्विर्भावः पुष्पकेतोर्विबुधविटपिनां
पौनरुक्त्यम्’ इत्यादावपि शुद्धमालानिरवयवत्वं बोध्यमित्यलं पल्लवितेन ॥</p>
<p>तत्परंपरितं च विभजते&ndash;</p>
<h2 id="heading-8"></h2>
<p>श्लिष्टाश्लिष्टविभेदेन तत्परंपरितं द्विधा ॥<br>
केवलं मालिका चेति तद्द्वयं द्विविधं भवेत् ।</p>
<h2 id="एवमषटवध-परच-मत-रपकमषयत--४३-">एवमष्टविधं प्राचां मते रूपकमिष्यते ॥ ४३ ॥</h2>
<p>तत्परंपरितं द्विधा । तत्रापि समर्थकत्वेन विवक्षितस्यारोपस्य
श्लेषमूलकत्वे श्लिष्टपरंपरितम् । तदुभयं च केवलं मालारूपं द्विविधम् ।
अत्र परंपरितरूपके उत्तररूपकस्य पूर्वरूपकं प्रति हेतुत्वमिति मङ्खुकादयो
मन्यन्ते । तेषामयमाशयः&ndash;विद्धन्मानसहंस' इत्यादौ राजादेः वर्ण्यत्वेन
पुरस्स्फूर्तिकतया तत्र हंसाद्यारोपपूर्वकमेवावर्ण्ये विद्वन्मानसादौ
पश्चात् श्लेषेण सरोविशेषाद्यारोपः । एवमश्लिष्टपरम्परितेऽपीति ॥
मम्मटादयस्तु&ndash; पूर्वरूपकस्योत्तररूपकहेतुत्वं मन्वते ।
यदाहुः&ndash;&lsquo;एवमारोपनिमित्तो हंसत्वाद्यारोपः&rsquo; इति । तेषामयं
भावः&ndash;&lsquo;विद्वन्मानसहंस&rsquo; इत्यादौ मानसेत्यादिश्लेषस्य प्राथमिकतया
तन्मूलकार्थद्वयाभेदाध्यवसायोपजीविरूपकस्य प्रथमप्रतीत्या
तद्बुद्धेरुत्तररूपकबुद्धिं प्रति हेतुत्वं युक्तमिति ।
हेतुहेतुमद्भावापन्नैकविषय्यन्वितान्यविषयिकत्वं
परम्परितत्वमित्यस्मदीयलक्षणने मतद्वयस्यापि संग्रहो भविष्यति ॥</p>
<p>तत्र केवलं श्लिष्टपरंपरितं यथा&ndash;</p>
<h2 id="भज-हदय-रचतयतन-भजगधपभमभचछररतनम--परष-कमप-परतन-परसधन-तव-ततऽप-कम-नतनम--२१०-">भज हृदय रचितयत्नं भुजगाधिपभूमिभृच्छिरोरत्नम् । पुरुषं कमपि प्रत्नं प्रसाधनं तव ततोऽपि किमु नूत्नम् ॥ २१० ॥</h2>
<p>अत्र द्वयोरप्यारोपयोस्समर्थ्यसमर्थकभावस्य वस्तुतस्तुल्यत्वेऽपि भूमिभृत्
शैल एव भूमिभृत् राजेति श्लेषमूलकेनारोपेण भगवति शिरोरत्नतादात्म्यारोपस्य
समर्थनीयतायां कवेराशयः । अत एव चतुर्थचरणनिवेदितः
प्रसाधनान्तरतिरस्कारोऽपि संगच्छते ॥</p>
<p>यथावा&ndash;</p>
<h2 id="वपलहरजवपलधरवपलवसरसक-कमलकष--चपलवलहकसतव-बहशसतयशशरय-समधयस--२११-">विपुलाहिराजविपुलाधरविपुलावासरसिक कमलाक्ष । चपलावलाहकस्त्वं बहुशस्तोयश्श्रियं समेधयसे ॥ २११ ॥</h2>
<p>विपुलः विशालः अहिराजविपुलाधरः शेषाद्रिः तस्य विपुलयां भूम्यां वासे रसिक
हे कमलाक्ष चपलावलाहकः लक्ष्मीविद्युद्वारिवाहः ‘चपला
कमलाविद्युत्पुंश्चलीपिप्पलीषु च' इति मेदिनी । त्वं बहुशः तोयश्रियं
सलिलसंपदं समेधयसे । पक्षे&ndash; बहुशस्तः अयः शुभावहो विधिः तस्य श्रियं
संपदम् । यद्वा-बहुशस्तः यः श्रियमिति छेदः बहुशस्तः त्वं चपलावलाहकः यः
त्वं श्रियं संपदं समेधयसे इति वाक्यभेदेन योजना । अत्र
यच्छब्दस्योत्तरवाक्यस्थतया न पूर्ववाक्ये तच्छब्दोपादानावश्यकत्वम् ।
अत्रोभयोरप्यारोपयोः परस्परं समर्थ्यसमर्थकभावतौल्येऽपि चपला लक्ष्मीरेव
चपला विद्युदिति श्लेषभित्तिकेनारोपेण भगवति बलाहकतादात्म्यारोपस्समर्थनीय
इति कवयितुरभिप्रायः । अत एव चतुर्थचरणगतसभङ्गश्लेषावेदितं
बहुशस्तोयश्रीसमेधनमपि युज्यते । उदाहरणद्वयेऽपि रूपकद्वयं कार्यकारणभावेन
संजातपरंपरत्वात्परंपरितं श्लिष्टशब्दनिबन्धनं मालारूपत्वविरहात्केवलं च ॥</p>
<p>तदेव मालारूपं यथा&ndash;</p>
<h2 id="सकलसमनवसनत-सधकदमबसय-घनतट-">सकलसुमनोवसन्तं साधुकदम्बस्य घनतटि-</h2>
<h2 id="तवनतम--मकतळसरसवनत-सवनत-शरयतनममहगरकनतम--२१२-">त्वन्तम् । मुक्ताळिसरस्वन्तं स्वान्तं श्रयतान्ममाहिगिरिकान्तम् ॥ २१२ ॥</h2>
<p>सकलसुमनसां समस्तविदुषामेव कुसुमानाम् । साधुकदम्बस्य सज्जननिवहस्यैव
रमणयिनीपतरोः । मुक्तानां प्रकृतिबन्धवियुक्तानां आळिः पङ्क्तिरेव
मौक्तिकावळिः तस्याः । स्वान्तं हृदयं कर्तृ ॥</p>
<p>यथावा&ndash;</p>
<h2 id="अनमषकलसललनध-घनवभववलसभरतपरतववधम--परमहमतहमनधरमरवनदकषण-भव-नमन--२१३-">अनिमिषकुलसलिलनिधिं घनविभवविलासभरतपर्त्ववधिम् । परमहिमताहिमानीधरमरविन्देक्षणं भुवि नमानि ॥ २१३ ॥</h2>
<p>अनिमिषकुलं दैवतयूधमेव मीनकुलं तस्य सलिलनिधिम् । घनस्सान्द्रो
विभवविलासभर एव जलदवैभवलीलातिशयः तस्य तपर्त्ववधिं ग्रीष्मावसानं
वर्षासमयमित्यर्थः । परमहिमता श्रेष्ठमाहात्म्यवत्तेव अतिशयितहिमवत्ता
तस्याः हिमानीधरं हिमवन्तं अरविन्देक्षणं भुवि नमानि नमेयम् ।</p>
<p>प्रणम्य कृष्णं सहसा पांसुक्लिष्टे महीतले ।<br>
निष्कल्मषो भवेत्सद्यो ललाटे पांसुमण्डनात् ॥</p>
<p>इत्यादिप्रमाणानुसंधानेन भुवि नमानीत्युक्तिः । नमतेर्लोडुत्तमैकवचनम् ।
अत्र सुमनसामेव सुमनसां वसन्तमित्यादौ श्लेषमूलकेनारोपेण श्रीनिवासे
वसन्तत्वाद्यारोपस्य समर्थनीयतयाऽभिमतस्य बहुधा निबन्धनात्
श्लिष्टमालापरंपरितमिदम् ॥ अत्र केचित् ‘विद्वन्मानसहंस’ इत्यादौ वर्ण्ये
हंसत्वाद्यारोपाच्चित्तादिषु
सरस्त्वाद्यारोपस्यार्थात्प्रतीतेरेकदेशविवर्ति रूपकमेवेदमित्याहुः ।
वस्तुतस्तु श्लिष्टशब्दनिबन्धनाभेदारोपरूपवैचित्र्यनैयत्यात्ततो
भिन्नमेवेदमिति दिक् ॥</p>
<p>एवमेव&ndash;</p>
<h2 id="भदरशरमलयदर-शरवतसवलसदनसरसरभम--हसललसनशरद-वरद-वनद-वषचलदवरदम-">भद्रश्रीमलयाद्रिं श्रीवत्सविलासदानसुरसुरभिम् । हंसोल्लासनशरदं वरदं वन्दे वृषाचलद्विरदम् ॥</h2>
<p>इत्यत्रापि श्लिष्टपरंपरितं द्रष्टव्यम् । भद्रश्रीः मंगळसंपदेव भद्रश्रीः
चन्दनम् । श्रीवत्स एव श्रीयुक्तो वत्सः । हंसाः ज्ञानिन एव मराळाः ॥</p>
<p>शुद्धपरंपरितं केवलं यथा&ndash;</p>
<h2 id="पवनदरभरगररवन-लवनय-रपकलवननम--अवनय-च-भवनन-भवनमकरषशशरतबजभवन-हर--२१५-">पवनोदरंभरिगिरेरवनौ लवनाय रिपुकुलवनानाम् । अवनाय च भुवनानां भवनमकार्षिश्श्रिताब्जभुवन हरे ॥ २१५ ॥</h2>
<p>भवनं आविर्भावम् । श्रिताब्जभुवनेत्यत्र भगवति सलिलत्वारोपः
श्रितेष्वब्जत्वारोपसमर्थ्यत्वेनाभिमत इति परंपरितम् ।
मालाश्लेषविरहात्केवलं शुद्धं च ॥</p>
<p>इदमेव मालारूपं यथा&ndash;</p>
<h2 id="भककनपयद-रकनद-त-रमकवलयनय--नकशजलजभन-लकश-वनदषय-शषदर-">भूकेकिनीपयोदं राकेन्दुं तं रमाकुवलयिन्याः । नाकेशजलजभानुं लोकेशं वन्दिषीय शेषाद्रौ ॥</h2>
<p>अत्र लोकेशे श्रीनिवासे पयोदाद्यनेकारोपस्य भूम्यादिषु
केकिन्याद्यारोपप्रतीक्षत्वान्मालापरंपरितं शुद्धम् ॥ इदमेकदेशविवर्त्यपि
भवतीत्यवोचाम, तद्यथा&ndash;</p>
<h2 id="कनतरनरतनरङग-शनतरनतपर-महततङगम--कषनतरहरततरङग-सवनत-कलयम-धम-दवयङगम-">कान्तेर्नर्तनरङ्गं शान्तेरन्तःपुरं महोत्तुङ्गम् । क्षान्तेर्हरित्तुरङ्गं स्वान्ते कलयेम धाम दिव्याङ्गम् ॥</h2>
<p>अत्र भगवति नर्तनरङ्गादिरूपक्तैः कान्तिशान्तिक्षान्तिषु
नर्तकीराज्ञीपद्मिनीरूपकाणि प्रतीयन्त इत्येकदेशविवर्ति मालापरंपरितं
शुद्धम् ॥</p>
<h2 id="भवननमधर-भनमवलमबन-फणगरसथम--शखकलललसकर-कचन-सभगयमञच-मम-हदय--२१८-">भुवनानामाधारं भानामवलम्बनं फणिगिरिस्थम् । शाखिकुलोल्लासकरं किंचन सौभाग्यमञ्च मम हृदय ॥ २१८ ॥</h2>
<p>अत्र भुवनानां लोकानामेव सलिलानां, भानां त्विषामेव ताराणां, शाखिकुलस्य
वेदशाखाध्येतृनिवहस्यैव तरुनिकरस्येति श्लिष्टरूपकैर्भगवति विषये
समुद्रसुधाकरवसन्तरूपकाणां गम्यमानतया इदमेकदेशविवर्ति श्लिष्टपरंपरितमिति
दिक् ॥</p>
<h2 id="जञन-धन-मतमत-भन-धनमह-महसवन-महतम--सन-धन-मधकत-नन-धनमहगरशत-नमतम--२१९-">ज्ञानं धनं मतिमतां भानं धनमिह महस्विनां महताम् । सूनं धनं मधुकृतां नूनं धनमहिगिरीशिता नमताम् ॥ २१९ ॥</h2>
<p>अत्र विषयमालाकृतो न कश्चिच्चमत्कारविशेष इति न पृथग्भेदगणनायां गण्यते ।
आरोप्यमाणमाला तु चमत्कारविशेषशालित्वाद्गण्यत एव । अथ कथं श्लिष्टपरंपरिते
‘भुजगाधिपभूमिभृच्छिरोरत्नम्, सकलसुमनोवसन्तम्'
इत्यादावेकस्यारोपस्यारोपान्तरहेतुत्वं, यस्मात् श्लेषेण शैलस्य राज्ञश्च
विदुषां कुसुमाना चाभेदमात्रमत्र प्रतीयते नैकत्रान्यारोपः तस्य
स्वतन्त्रविषयनिर्देशापेक्षत्वात् । न च शुद्धाभेदप्रत्यय एवारोपः,
विषयनिगरणात्मिकायामतिशयोक्तावतिप्रसङ्गादिति चेत्&ndash;सत्यम्, श्लेषेण
शुद्धाभेदप्रतीतौ सत्यां प्रकृतारोपसमर्थनाय अन्तरा मानसस्य भगवत्संबन्धिनि
गिरौ शिरोरत्नसंबन्धिराजाभेदारोपस्य एवं भगवत्संबन्धिषु देवेषु
वसन्तसंबन्धिकुसुमाभेदारोपस्य च कल्पनान्नानुपपत्तिः ॥</p>
<p>अथ कथं&ndash;</p>
<h2 id="सनदरयरतनसनध-सभगयशरतसरजनबनधम--सवनत-यतय-बनध-कनतयसख-फणनदरगरबनधम--२२०-">सौन्दर्यरत्नसिन्धुं सौभाग्यशरत्सरोजिनीबन्धुम् । स्वान्ते यतेय बन्धुं कौन्तेयसखं फणीन्द्रगिरिबन्धुम् ॥ २२० ॥</h2>
<p>इत्यादौ सौन्दर्यरत्नसिंधुमित्यादिपरंपरितरूपके रूपकत्वं, अभेदारोपस्य
सत्त्वेऽपि तस्य सादृश्यमूलकत्वाभावात् । न हि
भगवत्सिन्ध्योस्सादृश्यमत्रोच्यते इति चेत्, न&ndash;समर्थकेन सौन्दर्ये
रत्नारोपेण धर्मैक्यसंपादने सादृश्यस्य निष्प्रत्यूहत्वादिति दिक् ।
बन्धुमिति बन्धतेस्तुमुन् ॥</p>
<p>एवं ‘भूकेकिनीपयोदम्’ इत्यादावारोप्यमाणयोः परस्परमारोपविषययोश्चानुकूल्ये
रूपकयोरनुग्राह्यानुग्राहकभावो दर्शितः ॥</p>
<p>प्रातिकूल्ये यथा&ndash;</p>
<h2 id="कतपतशतनतशल-दतसतसघतभतवतलम--नलयतफणपतशल-कलय-पर-हदय-दवमतवलम--२२१-">कृतिपतिशतनुतशीलं दितिसुतसंघातभूतिवातूलम् । निलयितफणिपतिशैलं कलय परं हृदय दैवमतिवेलम् ॥ २२१ ॥</h2>
<p>दितिसुतसंघातस्य भूतिरैश्वर्यमेव भूतिर्भस्म तस्याः वातूलम् । इदं
श्लिष्टकेवलपरंपरितम् ॥</p>
<p>इदमेव मालारूपं यथा&ndash;</p>
<h2 id="भवनजडतवसनत-सतमसकदमबककभसवनतम--सवनतहशलकनत-चनतय-दरवयळकलगरतमनतम--२२२-">भुवनजडतावसन्तं संतमसकदम्बकैकभास्वन्तम् । स्वान्ताहिशैलकान्तं चिन्तय दुर्व्याळकुलगरुत्मन्तम् ॥ २२२ ॥</h2>
<p>हे स्वान्तेति संबुद्धिः । भुवनजडता लोकजाड्यमेव जलशैत्यं तस्य वसन्तम् ।
दुष्टाः ये व्याळाः शठाः दैत्यादयः । त एव व्याळाः भुजगाः &lsquo;भेद्यलिङ्गश्शठे
व्याळः पुंसि श्वापदसर्पयोः&rsquo; इत्यमरः । तेषां गरुत्मन्तम् ।
नाश्यनाशकभावरूपप्रातिकूल्यमुपमानयोस्तथैवोपमेययोश्च।
अनुग्राह्यानुग्राहकभावः पुनरारोपयोरविशिष्ट एव । एवमग्रेऽपि ॥</p>
<p>यथा वा&ndash;</p>
<h2 id="दषललसवभत-दतयवशययचणडकरमतम--भज-भजगधरभरण-शरणगतपङकजतसतकरणम--२२३-">दोषोल्लासविभातं दैत्यावश्यायचण्डकरमेतम् । भज भुजगधराभरणं शरणागतपङ्कजातसितकिरणम् ॥ २२३ ॥</h2>
<p>दोषोल्लास एव रात्रिविकासः तस्य विभातं प्रभातम् । दैत्यानामवश्यायो गर्व
एव हिमं ‘अवश्यायो हिमगर्वयोः' इति रत्नमाला । शरणागतानां पङ्कजातं
दुरितबृन्दमेव कमलम् । अत्र भजेत्युक्तिः स्वहृदयं प्रतीति बोध्यम् ॥</p>
<p>यथा वा&ndash;</p>
<h2 id="दसतषणकसर-ससरघन-भवभतपनम--वकटनथ-कलय-जगदतङकगदङकरम--२२४-">दुस्तृष्णाकासारं सासारघनं भवाभितापानाम् । वेंकटनाथं कलये जगदातङ्कागदङ्कारम् ॥ २२४ ॥</h2>
<p>दुस्तृष्णा दुर्विषयलिप्सैव निरवधिकपिपासा । ‘तृष्णा स्यात्तर्षलिप्सयोः'
इति मेदिनी । तस्याः कासारं सरः । भवाभितापा एव तापाः तेषां सासारं
धारासहितं घनम् । जगतां आतङ्काः भयान्येव आतङ्काः रोगाः तेषां अगदंकारं
वैद्यम् । आतङ्कस्संज्वरे रोगे साध्वसे मुरजध्वनौ’ इतिरत्नमाला ॥</p>
<p>प्रातिकूल्ये केवलपरंपरितं यथा&ndash;</p>
<h2 id="अघयधतमरधननवभतमहरजभधरनकतम--सपरपय-भवनशय-शयत-क-नम-न-परबधमयत--२२५-">अघयूधतिमिरधूननविभातमहिराजभूधरनिकेतम् । संप्राप्य भवनिशायां शयितः को नाम न प्रबोधमियात् ॥ २२५ ॥</h2>
<p>प्रातिकूल्ये मालापरंपरितं यथा&ndash;</p>
<h2 id="सहरदचनदरदरशससमखयलतवनलसपरश--सखयजलतपमरशरलमनयसतवय-सतश-दरदरश">सौहार्दचन्द्रदर्शैस्सौमुख्यलतावानलस्पर्शैः । सौख्यजलातपमर्शैरलमन्यैस्त्वयि सतीश दुर्दर्शैः</h2>
<p>हे ईश भगवन् ॥</p>
<p>यथा वा&ndash;</p>
<h2 id="दततनजमगवतस-दरतदवरदळकसरवतसम--फणशखरपरयस-भज-वपतपकघककलहसम--२२७-">दितितनुजमृगवितंसं दुरितद्विरदाळिकेसरिवतंसम् । फणिशिखरिप्रेयांसं भजे विपत्पाकघूककुलहंसम् ॥ २२७ ॥</h2>
<p>दितितनुजमृगाणां वितंसं बन्धनोपकरणं ‘वितंसस्तूपकरणं बन्धने मृगपक्षिणाम्'
इत्यमरः । विपदां विपाकः परिपाकः स एव घूककुलं दिवान्धयूधं तस्य हंसं
भानुम् । पूर्वमुदाहरणं भगवदितराश्रयणनिन्दनपरं, इदं तु भगवत्प्रशंसापरमिति
विशेषः ॥ यथा वा&ndash;</p>
<h2 id="हरभकतबजरजररणशशभशलबलतणहरण--शमदमवनदवदहनरल-खलरतवशङखलरदषट--२२८-">हरिभक्तिबीजराजेरिरिणैश्शुभशीलबालतृणहरिणैः । शमदमवनदवदहनैरलं खलैरतिविशृङ्खलैर्दृष्टैः ॥ २२८ ॥</h2>
<p>हरिभक्तिरेव बीजराजिः तस्याः इरिणैः ऊषरैः ‘इरिणं शून्यमूषरम्' इत्यमरः ।
शुभं कल्याणं शीलं सद्वृत्तं तदेव बालतृणं तस्य हरिणैः कुरङ्गैः । शमः
कामक्रोधाद्यभावः दमः तपः क्लेशसहनं इन्द्रियनिग्रहो वा । ‘शमथस्तु
शमश्शान्तिर्दान्तिस्तु दमथो दमः' इत्यमरः । तयोस्समाहारः शमदमं तदेव वनं
तस्य दवदहनैः । अतिविशृङ्खलैः खलैः दृष्टैरलं तद्दर्शनमप्यस्माकमनभिमतमिति
भावः ।</p>
<p>यथा वा&ndash;</p>
<h2 id="सजजनगवरजरकषणतरकषभ-कषभतमभत-इदमसर--दरतदवशमनपवनरभवन-कऽचयत-वनऽवत-भवत--२२९-">सज्जनगोव्रजरक्षणतरक्षुभिः क्षुभितमभित इदमसुरैः । दुरितदवशमनपवनैर्भवनं कोऽच्युत विनाऽविता भविता ॥ २२९ ॥</h2>
<p>अत्र रक्षणशमनपदे विरोधिलक्षणया विपरीतार्थबोधके । अयमर्थः&ndash;द्वयोरेव
मालारूपत्वं च पूर्वेभ्योऽत्र विशेषः । एवं पदार्थरूपकं दिङ्मात्रं
दर्शितमेव । वाक्यार्थे विषये वाक्यार्थान्तरस्यारोपे वाक्यार्थरूपकम् ।
यथा हि विशिष्टोपमायां विशेषणानामुपमानोपमेयभाव आर्थः तथाऽत्रापि
वाक्यार्थघटकानां पदार्थानां रूपकमर्थावसेयमिति रसगङ्गाधरकृदादयः । अन्ये
तु वाक्यार्थे वाक्यार्थान्तरारोपं निदर्शनां मन्वानाः रूपके न क्वचिदपि
बिम्बप्रतिबम्बभावापन्नधर्मविशिष्टतया विषयविषयिणोरुपादानम् ।
सावयवरूपकेऽपि विशेष्यरूपणात्पृथगेवावयवेषु रूपणं न त्ववयवविशिष्टरूपेण
विशेष्ये&ndash;</p>
<p>अङ्घ्रिदण्डो हरेरूर्ध्वमुत्क्षिप्तो बलिनिग्रहे ।<br>
विधिविष्टरपद्मस्य नाळदण्डो मुदेऽस्तु वः ॥</p>
<p>इत्यत्रापि अङ्घ्रिदण्डनाळदण्डयोर्न
बिम्बप्रतिबिम्बभावापन्नवस्तुविशिष्टरूपता । तयोः प्रतीयमानेन
श्यामलत्वविधातृविष्टरकमलश्लिष्टत्वाद्यनुगामिधर्मेणैवोपमानोपमेयभावात् ।
किंतु विधातृविष्टरकमलश्लिष्टत्वरूपसाधारणधर्मवत्तासंपादनाय
विशेषणविशिष्टतामात्रमुपमेयस्येति वाक्यार्थे वाक्यार्थारोपं न
रूपकमित्याहुः</p>
<p>तत्र प्राथमिकमतेन वाक्यार्थरूपकं यथा&ndash;</p>
<h2 id="शरतशतनतयशससत-परतयतन-मदश-वचभरयत--घनसरसयनयसततसरभकरण-नसरगतससरभ--२३०-">श्रुतिशतनुतयशसस्ते प्रतियत्नो मादृशां वचोभिर्यत् । घनसारस्यान्यैस्तत्सुरभीकरणं निसर्गतस्सुरभेः ॥ २३० ॥</h2>
<p>प्रतियत्नो गुणाधानम् । अत्र भगवति वचस्सु चारोपविषयविशेषणतया बिम्बभूतेषु
घनसारस्य सुगन्धिवस्त्वन्तराणां च विषयिविशेषणत्वेन प्रतिबिम्बानां रूपकं
गम्यमानं प्रधानीभूतविशिष्टरूपकाङ्गम् । रूपके
बिम्बप्रतिबिम्बभावासंभवान्नेदं रूपकमिति वदतां वचनं त्वनादर्तव्यमेव ।
ययोरिवादिशब्दप्रयोगे उपमा तयोरेकत्रान्यारोपे रूपकमिति नियमात् । यदाहुः&ndash;
&lsquo;उपमैव तिरोभूतभेदा रूपकम्&rsquo; इति । यद्यत्र नाभ्युपगच्छसि रूपकं
मास्मैवाभ्युपगच्छः तर्हि तत्र इवयथादिशब्दप्रयोगे माभ्युपगा उपमामपि ।
एवं&ndash;</p>
<p>त्वयि कोपो महीपाल सुधांशाविव पावकः।</p>
<p>इत्यादौ ।</p>
<h2 id="तवय-नगरहसकलप-पयसजनलय-दयसधजलध--शकलपरतपददञचतचनदरकलय-कलङक-इव-भयत--२३१-">त्वयि निग्रहसंकल्पः पयसिजनिलये दयासुधाजलधौ । शुक्लप्रतिपदुदञ्चितचन्द्रकलायां कलङ्क इव भायात् ॥ २३१ ॥</h2>
<p>इत्यादौ च स्वकल्पितेन विशिष्टेन धर्मिणा सादृश्यस्य प्रत्ययाद्यद्युपमां
ब्रवीषि ब्रूहि तावत्तर्हि तत्रैव इवस्यापसारणे । ‘त्वयि कोपो महीपाल
सुधांशौ हव्यवाहनः’ ‘शुक्लप्रतिपदुदञ्चितचन्द्रकलायां कलङ्कोऽयम्’ इत्यादौ
रूपकमपि । नन्वेवं रूपके बिम्बप्रतिबिम्बभावसंभवे&ndash;</p>
<p>त्वत्पादनखरत्नानां यदलक्तकमार्जनम् ।<br>
इदं श्रीखण्डलेपेन पाण्डुरीकरणं विधोः ॥</p>
<p>इत्यत्रापि रूपकमेव स्यात् । बिम्बप्रतिबिम्बभावेन धर्मस्य सद्भावादिति
चेत् इष्टैवेयमापत्तिः । तर्ह्यस्य
प्राचीनैर्निदर्शनोदाहरणतोक्तिर्विरुध्येतेति चेत्&ndash;कामं विरुध्यतां
निदर्शनोदाहरणत्वायोगादस्य । यद्यत्र &lsquo;मुखं चन्द्रः&rsquo; इत्यादिरूपकान्तर इव
सत्यपि श्रौतारोपे नेदं रूपकं, किंतु निदर्शनैवेत्यागृह्यते तदा मुखचन्द्र
इत्यपि निदर्शनेत्युच्यतां निरस्यतां च रूपकमुखावलोकनदाक्षिण्यम् ।
किंच&ndash;त्वत्पादेत्यादौ किं पदार्थनिदर्शना? आहोस्विद्वाक्यार्थनिदर्शना?
नाद्यः बिम्बप्रतिबिम्बभावापन्नपदार्थघटितविशिष्टार्थयोरेवात्राभेदप्रतीतेः
। कुवलयानन्दोक्तरीत्या धर्म्यन्तरे पदार्थे तदवृत्तिधर्मस्य
पदार्थस्याभेदेनारोपस्याभावाच्च । न द्वितीयः, वाक्यार्थरूपकोच्छेदापत्तेः
। इष्टापत्तौ वैपरीत्यस्यापि सुवचत्वाच्च । अस्माभिर्निदर्शनाप्रकरणे
वक्ष्यमाणया सरण्या अभेदस्य श्रौतत्वार्थत्वाभ्यां
उद्देश्यविधेयभावालिङ्गनानालिङ्गनाभ्यां च रूपकनिदर्शनयोर्वैलक्षण्येन
सकलव्यवस्थोपपत्तेः । तस्मादत्र वाक्यार्थरूपकमेव । न वाक्यार्थनिदर्शना ।
तस्याश्चैवमुदाहरणं निर्मातव्यं&ndash;</p>
<p>त्वत्पादनखरत्नानि यो रञ्जयति यावकैः ।<br>
इन्दुं चन्दनलेपेन पाण्डुरीकुरुते हि सः ॥</p>
<p>इति । अत्र कर्त्रोरभेदस्य शाब्दत्वेऽपि क्रिययोरभेदस्याशाब्दत्वात्तस्यैव
समग्रभारसहिष्णुत्वान्निदर्शनैव । यदपि बिम्बप्रतिबिम्बभावो रूपके
नास्तीत्युक्तं, तदयुक्तं, विमर्शिनीकारादिभिः
&lsquo;कन्दर्पद्विपकर्णकम्बुमलिनैः’ इत्यादिना बिम्बप्रतिबिम्बभावेन
रूपकस्योदाहृतत्वात् । विस्तरस्तु रसगङ्गाधरे द्रष्टव्यः ॥</p>
<h2 id="फणपतगरचडमणहरसवनजमभत-ममननद-उदयगरशखरगतवधवलकललत-महबधरदवल-२३१-">फणिपतिगिरिचूडामणिहरिसेवनजृम्भितो ममानन्दः। उदयगिरिशिखरगतविधुविलोकलुलितो महाब्धिरुद्वेलः ॥२३१ ॥</h2>
<p>इत्यादावपि विशिष्टरूपकं बोध्यम् । ‘त्वयि निग्रहसंकल्पः&rsquo; इत्यत्र
विषयिणस्स्वबुद्धिपरिकल्पितत्वात्कल्पितं विशिष्टरूपकम् । इह तु न तथेति
वैलक्षण्यम् ॥</p>
<p>इदं रूपकं वैयधिकरण्येनापि दृश्यते, यथा वा&ndash;</p>
<h2 id="वसनरच-पललवत-हरगमकतगणन-करकतम--कसतभमणन-फलत-शरवहतवन-हररर-ललतम-२३२-">वसनरुचा पल्लवितं हारगमुक्तागणेन कोरकितम् । कौस्तुभमणिना फलितं श्रीविहृतिवनं हरेरुरो ललितम् ॥२३२ ॥</h2>
<p>वसनरुचा पीताम्बरनत्विषा । हरेरुरः श्रीविहृतिवनमिति योजना । अत्र
विषयाणां वसनरुच्यादीनां विषयिणां पल्लवादीनां च विभक्तिभेदः । वसनरुचेति
तृतीयाया अभेदोऽर्थः । वसनरुगभिन्नपल्लववदिति बोधः । वसनरुगभेदे तु
पल्लवेषु गृह्यमाणे हरेरुरसि विहारवनत्वरूपकं परिपोष्यते ॥</p>
<p>साधारणधर्मश्चात्राप्युपमायामिव क्वचिदनुगामी
क्वचिद्बिम्बप्रतिबिम्बभावापन्नः क्वचिदुपचरितः क्वचिच्च श्लेषात्मा
केवलशब्दरूपः सोऽपि क्वचिच्छब्देनोपात्तः क्वचित्प्रतीयमानतया नोपात्तः ॥</p>
<p>तत्रोपात्तोऽनुगामी यथा</p>
<h2 id="दरवषहवषमवषनभजनमजरदवयधतरनलकन--पलयत-वकरस-फणशलपत-नन-कटकषममत-तवम--२३३-">दुर्विषहविषमविषनिभजन्मजरादिव्यधातुरान्लोकान् । पालयितुं विकिरसि फणिशैलपते ननु कटाक्षममृतं त्वम् ॥ २३३ ॥</h2>
<p>अत्र पालयितुमिति तुमुन्नन्तेन शब्देनोपात्तं लोकपालनं
मृतभगवत्कटाक्षयोरनुगामी धर्मः ॥</p>
<p>अयमेवानुपात्तो यथा&ndash;</p>
<h2 id="परपट-तहनन-परपकशशतकरणकरणनम--परवरतनममतन-परपर-शरपतरपङगनम--२३४-">परिपाटी तुहिनानां परिपाकश्शीतकिरणकिरणानाम् । परिवर्तनममृतानां परंपरा श्रीपतेरपाङ्गानाम् ॥ २३४ ॥</h2>
<p>अत्र तुहिनपरिपाटीप्रभृतीनां श्रीनिवासापाङ्गानां चानन्ददानादिरनुपात्तः
प्रतीयमानो धर्मः ॥</p>
<p>बिम्बप्रतिबिम्बभावापन्नस्तु विशिष्टरूपकप्रसङ्गे निरूपितः ॥</p>
<p>उपचरितो यथा&ndash;</p>
<h2 id="शशरतय-तव-करण-शशरशमरचव-">शिशिरतया तव करुणा शिशिरांशुमरीचिवी-</h2>
<h2 id="चक-ननम--हदय-शरषकसम-पदयगमहशलदप-पदमयगम--२३५-">चिका नूनम् । हृदयं शिरीषकुसुमं पदयुगमहिशैलदीप पद्मयुगम् ॥ २३५ ॥</h2>
<p>अत्र शिशिरांशुमरीचिवीचिकारूपके विषये भगवत्करुणायामुपचरितश्शिशिरतारूपो
धर्मश्शब्देनोपात्तः । शिरीषकुसुमादिरूपके च मार्दवसौकुमार्यादिरुपचरितो
धर्मो नोपात्तः ॥</p>
<p>केवलश्लेषात्मको यथा&ndash;</p>
<p><strong>अचलशिखावलमाना सुशोभिनी राधिकाऽम्बरग्राही । (राधिकाधरामृतदा) ।
शम्पावनी दधाना श्रियमपि हरिमूर्तिरम्बुधरमाला ॥ २३६ ॥</strong></p>
<p>अचलशिखायां शेषाद्रिशिखरे वलमाना संचरन्ती, अन्यत्र अचलः स्थिरः
शिखावलानां केकिनां मानः चित्तसमुन्नतिर्यस्यास्सेति पञ्चमीबहुवीहिः ।
सुष्ठु शोभत इति सुशोभिनी । राधिकाम्बरग्राही अम्बरं गृह्णातीत्यम्बरग्राही
‘कर्मण्यण्' इत्यणि अण्णन्तलक्षणो ङीप् । राधिकायाः अम्बरग्राही
सिचयग्राहिणी । भगवत्कर्तृकस्याम्बरग्रहणस्य तद्विग्रहे उपचारः ।
पक्षे&ndash;सुशोभि यत् नीरं जलं तेन अधिका । भिन्नं पदम् । अम्बरं अन्तरिक्षं
गृह्णाति स्वसंचारार्थमादत्त इत्यम्बरग्राही गगनचारिणीति यावत् ।
द्वितीयार्धस्य ‘सुशोभिनी राधिकाधरामृतदा’ इति पाठान्तरम् । तदा सुशोभिनी
उक्तोऽर्थः । राधिकायाः अधरामृतं ददातीति तथोक्ता राधायै स्वाधरसुधां
प्रयच्छन्तीत्यर्थः । अन्यत्र सुशोभिनीरेण अधिका अत एव धरायाः भुवः अमृतदा
सलिलवर्षिणीत्यर्थः । शं पावनीति भिन्ने पदे पावनी पवित्रा शं सुखं श्रियं
पद्मामपि दधाना अन्यत्र शंपायाः तटित अवनी पालनी ‘शम्पा शतह्रदा
ह्रादिन्यैरावत्यः' इत्यमरः । श्रियं श्यामां शोभामिति यावत् । दधाना
अपिशब्दः पूर्वोक्तविशेषणसमुच्चायकः । हरिमूर्तिः श्रीनिवासतनुः
अम्बुधरमाला कादम्बिन्येव । अत्र अचलशिखावलमानादिशब्द उपात्त एव प्रतीयते न
तु लुप्तः ॥</p>
<p>यथा वा&ndash;</p>
<h2 id="भजगनदरभभत-सद-सरभसतकततथवधभयदय--हरचनदनतररनध-समननतशशरलत-मनजञवप--२३७-">भुजगेन्द्रभूभृति सदा सौरभसात्कृततथाविधाभ्युदयः । हरिचन्दनतरुरिन्धे समुन्नतश्श्रीलता मनोज्ञवपुः ॥ २३७ ॥</h2>
<p>भुजगेन्द्रभूभृति शेषाद्रौ । सदा असौ इति छेदः। रभसात् वर्षात्
शरणागतपरित्राणत्वराविशेषाद्वा ‘रभसो वेगहर्षयोः' इति विश्वः । कृतः
तथाविधः आगोपालं साक्षात्कारार्हः अभ्युदयः आविर्भावो येन स तथोक्तः । मुदा
सह वर्तन्त इति समुदः नताः शरणागताः यस्य सः समुन्नतः । श्रीरस्मिन्नस्तीति
श्रीलं श्रीशब्दस्य सिध्मादिषु पाठात् ‘सिध्मादिभ्यश्च' इति मत्वर्थीयो लच्
। ‘लक्ष्मीवान् लक्ष्मणश्श्रीलः' इत्यमरः । श्रीलस्य भावः श्रीलता तया
मनोज्ञं वपुर्यस्य सतथोक्तः लक्ष्मीविशिष्टतया रमणीयदिव्यमङ्गळविग्रह
इत्यर्थः । हरिरेव हरिचन्दनतरुः सदा इन्धे इति भगवत्पक्षे ॥</p>
<p>चन्दनतरुपक्षेतु&ndash;सदासौरभसात्कृततथाविधाभ्युदय इति समस्तं पदम् ।
सदासौरभसात्कृतः परिमळव्याप्तः कृतः तथाविधः अभ्युदयः प्रादुर्भावः
उत्कर्षो वा यस्य स तथोक्तः । ‘अभिविधौ संपदा च' इति कृभ्वस्तियोगे
वैकल्पिकतया विहितस्सातिप्रत्ययः । अभिविधिर्व्याप्तिः । समुन्नता समधिका
श्रीः किसलयकुसुमादिशोभा यासां ताः लताः शाखाः ‘समे शाखालते' इत्यमरः ।
ताभिः मनोज्ञं अभिरामं वपुर्यस्य स ततोक्तः हरिचन्दनतरुः भुजगेन्द्रभूभृति
मलयगिराविति गम्यते । इन्धे इति योजना ॥</p>
<p>अयमेव साधारणो यत्र युक्तिरूपेणोपन्यस्यते तद्धेतुरूपकम् ॥ यथा&ndash;</p>
<h2 id="अमबरहलचनऽय-जमबतररव-शतकमभदर-हरत-कथमतरथ-पथमधरफलशछयय-च-जनतपन--२३८-">अम्बुरुहलोचनोऽयं जम्बूतरुरेव शातकुम्भाद्रौ हरति कथमितरथा पृथुमधुरफलैश्छायया च जनतापान् ॥ २३८ ॥</h2>
<p>शातकुम्भाद्रौ शेषाद्रौ । पृथुभिः विपुलैः मधुरैः आस्वादनीयैः प्रियैश्च
फलैः प्रसिद्धैः, मुक्त्यैश्वर्यान्तैः प्रयोजनैश्च छायया अनातपेन
दिव्यमङ्गळविग्रहलावण्येन च । जनानां तापान् आतपभवान् आध्यात्मिकादींश्च ।
अत्र श्लेषेण जम्बूतरोर्भगवति ताद्रूप्यप्रत्ययाद्धि रूपकम् । हेतुस्तु
श्लिष्ट एव । एवमन्येऽपि प्रकारा विज्ञेयाः ॥</p>
<h2 id="सरदधपयशबनद-सरसरहनभलचनननदम--करयगधतरवनद-शरण-ततकमप-दवतमवनदम--२३९-">सरिदधिपयशोबृन्दं सरसीरुहनाभलोचनानन्दम् । करयुगधृतारविन्दं शरणं तत्किमपि दैवतमविन्दम् ॥ २३९ ॥</h2>
<p>अत्र उपमेये उपमानस्य नारोपः अपितु कारणे कार्यस्येति न रूपकं भवतीति
प्राचीनाः । एतन्मतानुसारेणैवास्माभिरपि लक्षितम् । उच्छृङ्खलाः
पुनरारोपमात्रं रूपकमभिदधाना ईदृशस्थलेऽपि रूपकमेवाभिदधते । वस्तुतस्त्विह
वक्ष्यमाणो हेतुहेतुमदैक्यरूपो हेत्वलङ्कार एव ॥</p>
<p>ननु&ndash;</p>
<p>हरिभक्तिबीजराजेरिरिणैश्शुभशीलबालतृणहरिणैः।<br>
शमदमवनदवदहनैरलं खलैरतिविशृखलैर्दृष्टैः ॥</p>
<p>इत्यत्र इरिणहरिणदवदहनैः खलानां किं साधर्म्यं येन तेषामपि रूपकमुदीर्यत
इति चेत्&ndash;हरिभक्तिबीजराज्योः शुभशीलबालतृणयोः शमदमवनयोश्च ताद्रूप्ये
शब्दादुपस्थापितेऽनन्तरमुपस्थितं हरिभक्तिरूपबीजराज्याद्यभाववत्त्वमेव
तदिति गृहाण । एवमपि इरिणादीनां खलानां च ताद्रूप्यसिद्धौ
इरिणादिरूपखलावृत्तित्वेन हरिभक्तिबीजराज्यादीनां ताद्रूप्यं सिध्येत्
हरिभक्तिबीजराज्यादीनां ताद्रूप्यसिद्धौ च
हरिभक्तिरूपबीजपराज्यादिशून्यत्वेन इरिणादीनां खलानां च
ताद्रूप्यमित्यन्योन्याश्रयो न शङ्कनीयः । सर्वसिद्धेः कल्पनामयत्वेन
कल्पनायाश्च स्वप्रतिभाकल्पलताधीनत्वात् ।
शिल्पवेदिभिरन्योन्यावष्टम्भमात्रायत्तस्थितिकाभिरुपलेष्टकाभिर्विचित्रभवनविशेषनिर्मितेश्चेति
॥</p>
<p>अत्रेदमवधेयम्- चमत्कारविशेषाधायकतया रूपकसंदोहात्मकमपि सावयवरूपकं
रूपकालंकारभेदगणनायां गण्यते यथा वज्ररत्नालंकारभेदगणनायामेकं
वज्रचूडारत्नमिव संदोहात्मकवज्रकटकाङ्गदादयोऽपि गण्यन्ते । अन्यथा
मालारूपस्योपमादेस्तद्भेदगणनेऽगणनाप्रसङ्गात् । एतेन गवां संघातो गोभेदानां
कपिलादीनां गणनायां यथा न गण्यते तथा रूपकभेदगणनाप्रस्तुतौ न संघातात्मकं
सावयवं गणनीयमिति परास्तम् । एवमस्मात्संघातात्मकात्सावयवान्मालारूपकस्य
संघातात्मकत्वेनाविशेषेऽप्येकविषयकत्वपरस्परनिरपेक्षत्वाभ्यामस्ति
महद्वैलक्षण्यमिति ॥</p>
<p>विमर्शिनीकारस्तु रूपकनिरूपणावसरे ‘क्वचिच्चाभेदमेव द्रढयितुं विषयिणो
निषेधपूर्वकमारोप्यमाणत्वेन तदीयस्य वाऽभेदहेतोर्धर्मस्य
हानिकल्पनेनाधिक्येन वा दृढारोपत्वेनापीदं दृश्यते’ इत्यभाणीत् ।
तत्राद्यस्योदाहरणं पर्यस्तापह्नुतिनिरूपणावसरे दर्शयिष्यति ।
द्वितीयतृतीययोरुदाहरणे तु कुवलयानन्दकृन्मतेन रूपकनिरूपणावसरे दर्शिते
न्यूनाधिकाभेदताद्रूप्यरूपकोदाहाहरणे एवेति ध्येयम् ॥</p>
<p><a href="/w/index.php?title=%E0%A4%B8%E0%A4%9E%E0%A5%8D%E0%A4%9A%E0%A4%BF%E0%A4%95%E0%A4%BE:%E0%A4%85%E0%A4%B2%E0%A4%99%E0%A5%8D%E0%A4%95%E0%A4%BE%E0%A4%B0%E0%A4%AE%E0%A4%A3%E0%A4%BF%E0%A4%B9%E0%A4%BE%E0%A4%B0%E0%A4%83.pdf&amp;page=149"><img src="//upload.wikimedia.org/wikisource/sa/thumb/3/3b/%E0%A4%85%E0%A4%B2%E0%A4%99%E0%A5%8D%E0%A4%95%E0%A4%BE%E0%A4%B0%E0%A4%AE%E0%A4%A3%E0%A4%BF%E0%A4%B9%E0%A4%BE%E0%A4%B0%E0%A4%83.pdf/page149-390px-%E0%A4%85%E0%A4%B2%E0%A4%99%E0%A5%8D%E0%A4%95%E0%A4%BE%E0%A4%B0%E0%A4%AE%E0%A4%A3%E0%A4%BF%E0%A4%B9%E0%A4%BE%E0%A4%B0%E0%A4%83.pdf.jpg" alt="अलङ्कारमणिहारः.pdf"></a></p>
<h2 id="अथसय-धवन">अथास्य ध्वनिः.</h2>
<hr>
<p>तत्र शब्दशक्तिमूलो यथा&ndash;</p>
<h2 id="वमतष-तव-जषणरदणडधरशचस-पणडरककष--वनतष-त-परचत-धनदऽप-च-भवस-कनकशखरमण--२४०-">विमतेषु त्वं जिष्णुर्दण्डधरश्चासि पुण्डरीकाक्ष । विनतेषु तु प्रचेता धनदोऽपि च भवसि कनकशिखरिमणे ॥ २४० ॥</h2>
<p>कनकशिखरी शेषाद्रिरित्यवोचाम । प्रसन्नं चेतो यस्य सः प्रचेताः ।
‘प्रादिभ्यो धातुजस्य' इत्युत्तरपदलोपः । अत्र प्रकरणेन
शक्तिनियन्त्रणेऽपीन्द्रयमवरुणकुबेराद्यभेदा भगवति व्यज्यन्ते ॥</p>
<p>यथा वा&ndash;</p>
<h2 id="ऐशनमश-तव-धतस-धतपदमक-महतसध--करपषकरललतबज-दव-तव-सपरतक-एवस-">ऐशानीमाशां त्वं धत्से धृतपद्मको महोत्सेधः ॥ करपुष्करलुलिताब्जो देव त्वं सुप्रतीक एवासि ॥</h2>
<p>हे देव त्वं ऐशानीं शम्भुसंबन्धिनीं आशां मनोरथं दिशं च धत्से पुष्णासि
बिभर्षि च । धृता पद्मा श्रीः येन स धृतपद्मकः ‘शेषाद्विभाषा' इति कप् ।
पक्षे–-धृतं पद्मकं बिन्दुजालकं येन स तथोक्तः । महान् उत्सेधः उत्कर्ष
औन्नत्यं च यस्य सः । करपुष्करेण पाणिपद्मेन शुण्डाग्रभागेन च लुलितं अब्जं
शंखो येन सः लुलितानि अब्जानि कमलानि येन सः शोभनं प्रतीकं विग्रहो यस्य सः
पक्षे दिग्गजविशेषश्च । अत्रापि प्रकरणवशाद्भगवति शक्तिनियन्त्रणेऽपि
सुप्रतीकदिग्गजाभेदो व्यज्यते ॥</p>
<p>अर्थशक्तिमूलो यथा&ndash;</p>
<h2 id="भगवनभवतपरतप-हरत-परत-परकशयत-सततम--वदलयत-कमलवलय-शक-लमपत-च-ककलकनम--२४२-">भगवन्भवत्प्रतापो हरितः परितः प्रकाशयति सततम् । विदलयति कमलवलयं शोकं लुम्पति च कोकलोकानाम् ॥ २४२ ॥</h2>
<p>अत्र हरित्प्रकाशकत्वादिना भगवत्प्रतापस्तपनाभिन्न इति रूपकं ध्वन्यते ॥</p>
<p>इत्यलंकारमणिहारे रूपकसरस्सप्तमः</p>
<p><a href="/w/index.php?title=%E0%A4%B8%E0%A4%9E%E0%A5%8D%E0%A4%9A%E0%A4%BF%E0%A4%95%E0%A4%BE:%E0%A4%85%E0%A4%B2%E0%A4%99%E0%A5%8D%E0%A4%95%E0%A4%BE%E0%A4%B0%E0%A4%AE%E0%A4%A3%E0%A4%BF%E0%A4%B9%E0%A4%BE%E0%A4%B0%E0%A4%83.pdf&amp;page=150"><img src="//upload.wikimedia.org/wikisource/sa/thumb/3/3b/%E0%A4%85%E0%A4%B2%E0%A4%99%E0%A5%8D%E0%A4%95%E0%A4%BE%E0%A4%B0%E0%A4%AE%E0%A4%A3%E0%A4%BF%E0%A4%B9%E0%A4%BE%E0%A4%B0%E0%A4%83.pdf/page150-390px-%E0%A4%85%E0%A4%B2%E0%A4%99%E0%A5%8D%E0%A4%95%E0%A4%BE%E0%A4%B0%E0%A4%AE%E0%A4%A3%E0%A4%BF%E0%A4%B9%E0%A4%BE%E0%A4%B0%E0%A4%83.pdf.jpg" alt="अलङ्कारमणिहारः.pdf"></a></p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/shAstram/alankAraH/alankAra-maNihAraH/1/09_rUpakasaraH_7/">09 रूपकसरः (७) </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 09 रूपकसरः (७)</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 14 11:54:49 UTC. (<a href="http://google.com/search?q=11%3a54%3a49%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
