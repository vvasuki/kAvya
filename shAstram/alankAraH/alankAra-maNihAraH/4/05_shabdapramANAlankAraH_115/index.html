<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 05 शब्दप्रमाणालङ्कारः (११५)</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/shAstram/alankAraH/alankAra-maNihAraH/4/05_shabdapramANAlankAraH_115/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/shAstram/alankAraH/alankAra-maNihAraH/4/05_shabdapramANAlankAraH_115/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="05 शब्दप्रमाणालङ्कारः (११५)" />
<meta property="og:description" content="अथ शब्दप्रमाणसरः (११५)   स शब्दो यत्तु शब्दस्य प्रमाणत्वेन कीर्तनम् ।
श्रुतिस्मृतीतिहासादिरूपश्शब्द इतीर्यते ॥
 स्वोक्तार्थे श्रुत्यादीनां प्रमाणतयोपन्यासश्शब्दप्रमाणालंकारः । शब्दपदार्थमाह&ndash; श्रुतीति । आदिशब्देन पुराणाभाणकलौकिकवाक्यादीनां संग्रहः ॥
तत्र श्रुतिरूपशब्दो यथा&ndash;
नावातरः फणिगिरौ नाथ यदि त्वां कथं नु पश्येम । विनुयाम वा श्रुतिर्यं दुर्ग्रहमवदन्न चक्षुषेत्यादिः ॥ २०४२ ॥ अत्र भगवतः परस्य ब्रह्मणः चक्षुरादीन्द्रियाग्राह्यत्वे &lsquo;न चक्षुषा गृह्यते नापि वाचा&rsquo; इत्यादिश्रुतिः प्रमाणत्वेनोपन्यस्ता । आदिशब्देन ‘यत्तदद्रेश्यमग्राह्यम्’ इत्यादेर्ग्रहणम् ॥
यथावा&ndash;
वेत्सि मम भक्तिमवने शक्नोषि तथाऽप्युपेक्षसे कस्मात् । सर्वेश्वर श्रुतिस्त्वां सर्वज्ञं ह्याह सर्वशक्तिं च ॥ २०४३ ॥ अत्र भवतः ममोपेक्षायां मद्भक्त्यज्ञानं वा रक्षणाशक्तत्वं वेति विकल्प्य तदुभयमपि न संभवतीति ज्ञापयितुं ‘यस्सर्वज्ञस्सर्ववित् । पराऽस्य शक्तिर्विविधैव श्रूयते&#39; इति श्रुतिरूपं प्रमाणमुपन्यस्तम् ॥" />
<meta property="og:type" content="article" />
<meta property="og:url" content="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/" /><meta property="article:section" content="shAstram" />



<meta itemprop="name" content="05 शब्दप्रमाणालङ्कारः (११५)">
<meta itemprop="description" content="अथ शब्दप्रमाणसरः (११५)   स शब्दो यत्तु शब्दस्य प्रमाणत्वेन कीर्तनम् ।
श्रुतिस्मृतीतिहासादिरूपश्शब्द इतीर्यते ॥
 स्वोक्तार्थे श्रुत्यादीनां प्रमाणतयोपन्यासश्शब्दप्रमाणालंकारः । शब्दपदार्थमाह&ndash; श्रुतीति । आदिशब्देन पुराणाभाणकलौकिकवाक्यादीनां संग्रहः ॥
तत्र श्रुतिरूपशब्दो यथा&ndash;
नावातरः फणिगिरौ नाथ यदि त्वां कथं नु पश्येम । विनुयाम वा श्रुतिर्यं दुर्ग्रहमवदन्न चक्षुषेत्यादिः ॥ २०४२ ॥ अत्र भगवतः परस्य ब्रह्मणः चक्षुरादीन्द्रियाग्राह्यत्वे &lsquo;न चक्षुषा गृह्यते नापि वाचा&rsquo; इत्यादिश्रुतिः प्रमाणत्वेनोपन्यस्ता । आदिशब्देन ‘यत्तदद्रेश्यमग्राह्यम्’ इत्यादेर्ग्रहणम् ॥
यथावा&ndash;
वेत्सि मम भक्तिमवने शक्नोषि तथाऽप्युपेक्षसे कस्मात् । सर्वेश्वर श्रुतिस्त्वां सर्वज्ञं ह्याह सर्वशक्तिं च ॥ २०४३ ॥ अत्र भवतः ममोपेक्षायां मद्भक्त्यज्ञानं वा रक्षणाशक्तत्वं वेति विकल्प्य तदुभयमपि न संभवतीति ज्ञापयितुं ‘यस्सर्वज्ञस्सर्ववित् । पराऽस्य शक्तिर्विविधैव श्रूयते&#39; इति श्रुतिरूपं प्रमाणमुपन्यस्तम् ॥">

<meta itemprop="wordCount" content="5600">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="05 शब्दप्रमाणालङ्कारः (११५)"/>
<meta name="twitter:description" content="अथ शब्दप्रमाणसरः (११५)   स शब्दो यत्तु शब्दस्य प्रमाणत्वेन कीर्तनम् ।
श्रुतिस्मृतीतिहासादिरूपश्शब्द इतीर्यते ॥
 स्वोक्तार्थे श्रुत्यादीनां प्रमाणतयोपन्यासश्शब्दप्रमाणालंकारः । शब्दपदार्थमाह&ndash; श्रुतीति । आदिशब्देन पुराणाभाणकलौकिकवाक्यादीनां संग्रहः ॥
तत्र श्रुतिरूपशब्दो यथा&ndash;
नावातरः फणिगिरौ नाथ यदि त्वां कथं नु पश्येम । विनुयाम वा श्रुतिर्यं दुर्ग्रहमवदन्न चक्षुषेत्यादिः ॥ २०४२ ॥ अत्र भगवतः परस्य ब्रह्मणः चक्षुरादीन्द्रियाग्राह्यत्वे &lsquo;न चक्षुषा गृह्यते नापि वाचा&rsquo; इत्यादिश्रुतिः प्रमाणत्वेनोपन्यस्ता । आदिशब्देन ‘यत्तदद्रेश्यमग्राह्यम्’ इत्यादेर्ग्रहणम् ॥
यथावा&ndash;
वेत्सि मम भक्तिमवने शक्नोषि तथाऽप्युपेक्षसे कस्मात् । सर्वेश्वर श्रुतिस्त्वां सर्वज्ञं ह्याह सर्वशक्तिं च ॥ २०४३ ॥ अत्र भवतः ममोपेक्षायां मद्भक्त्यज्ञानं वा रक्षणाशक्तत्वं वेति विकल्प्य तदुभयमपि न संभवतीति ज्ञापयितुं ‘यस्सर्वज्ञस्सर्ववित् । पराऽस्य शक्तिर्विविधैव श्रूयते&#39; इति श्रुतिरूपं प्रमाणमुपन्यस्तम् ॥"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/shAstram\/alankAraH\/alankAra-maNihAraH\/4\/05_shabdapramANAlankAraH_115\/".replace(basePath, "/");
    pageVars.pageParams = {};
    pageVars.pageSource = "shAstram\/alankAraH\/alankAra-maNihAraH\/4\/05_shabdapramANAlankAraH_115.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/" />
    <link rel="alternate" hreflang="sa-Deva" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 05 शब्दप्रमाणालङ्कारः (११५)</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="full_search"  class="btn btn-default">Full<i class="btn fas fa-search "></i></a>
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="05 शब्दप्रमाणालङ्कारः (११५)">05 शब्दप्रमाणालङ्कारः (११५)</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/shAstram/alankAraH/alankAra-maNihAraH/4/05_shabdapramANAlankAraH_115.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अथ-शबदपरमणसर-११५">अथ शब्दप्रमाणसरः (११५)</h2>
<hr>
<h2 id="heading"></h2>
<p>स शब्दो यत्तु शब्दस्य प्रमाणत्वेन कीर्तनम् ।<br>
श्रुतिस्मृतीतिहासादिरूपश्शब्द इतीर्यते ॥</p>
<hr>
<p>स्वोक्तार्थे श्रुत्यादीनां प्रमाणतयोपन्यासश्शब्दप्रमाणालंकारः ।
शब्दपदार्थमाह&ndash; श्रुतीति । आदिशब्देन पुराणाभाणकलौकिकवाक्यादीनां संग्रहः
॥</p>
<p>तत्र श्रुतिरूपशब्दो यथा&ndash;</p>
<h2 id="नवतर-फणगर-नथ-यद-तव-कथ-न-पशयम--वनयम-व-शरतरय-दरगरहमवदनन-चकषषतयद--२०४२-">नावातरः फणिगिरौ नाथ यदि त्वां कथं नु पश्येम । विनुयाम वा श्रुतिर्यं दुर्ग्रहमवदन्न चक्षुषेत्यादिः ॥ २०४२ ॥</h2>
<p>अत्र भगवतः परस्य ब्रह्मणः चक्षुरादीन्द्रियाग्राह्यत्वे &lsquo;न चक्षुषा
गृह्यते नापि वाचा&rsquo; इत्यादिश्रुतिः प्रमाणत्वेनोपन्यस्ता । आदिशब्देन
‘यत्तदद्रेश्यमग्राह्यम्’ इत्यादेर्ग्रहणम् ॥</p>
<p>यथावा&ndash;</p>
<h2 id="वतस-मम-भकतमवन-शकनष-तथऽपयपकषस-कसमत--सरवशवर-शरतसतव-सरवजञ-हयह-सरवशकत-च--२०४३-">वेत्सि मम भक्तिमवने शक्नोषि तथाऽप्युपेक्षसे कस्मात् । सर्वेश्वर श्रुतिस्त्वां सर्वज्ञं ह्याह सर्वशक्तिं च ॥ २०४३ ॥</h2>
<p>अत्र भवतः ममोपेक्षायां मद्भक्त्यज्ञानं वा रक्षणाशक्तत्वं वेति विकल्प्य
तदुभयमपि न संभवतीति ज्ञापयितुं ‘यस्सर्वज्ञस्सर्ववित् । पराऽस्य
शक्तिर्विविधैव श्रूयते' इति श्रुतिरूपं प्रमाणमुपन्यस्तम् ॥</p>
<p>यथावा&ndash;</p>
<h2 id="तवमदवतय-इत-य-नरयण-वद-स-भवत-भवषण--तवननभमतनष-त-तननगमनतसस">त्वामद्वितीय इति यो नारायण वेद स भवति भविष्णुः । त्वन्निभमातनुषे तं तन्निगमान्तस्स</h2>
<h2 id="वषणरत-वदत--२०४४-">विष्णुरिति वदति ॥ २०४४ ॥</h2>
<hr>
<p>हे नारायण! अनेन वक्ष्यमाणार्थस्य नारायणोपनिषद्गतत्वं सूचितम् । यः
पुमान् त्वां अद्वितीय इति अप्रतिद्वंद्व इति वेद वेत्ति सः भविष्णुः
वर्धिष्णुः उत्तरोत्तरश्रेयश्शाली भवतीत्यर्थः । तं एवं वेत्तारं भविष्णुं
पुमांसं त्वन्निभं त्वत्सदृशं आतनुषे । तस्य सायुज्यं ददासीत्यर्थः । पक्षे
तं भविष्णुशब्दं त्वन्निभमित्यत्र त्वं निभमिति छेदः ‘वा पदन्तस्य’ इति
वैकल्पिकोऽनुस्वारस्य परसवर्णः । त्वं निभं भकारशून्यमित्यर्थः ।
नीत्युपसर्गपूर्वको बहुव्रीहिः । आतनुषे । तत् तस्मात् निगमान्तः
नारायणोपनिषद्रूपः । स पुमान् विष्णुरिति वदति । यथाऽऽम्नायते तत्र&ndash; ‘अथ
नित्यो नारायणः’ इत्युपक्रम्य ‘निष्कलङ्को निरञ्जनो निर्विकल्पो
निराख्यातश्शुद्धो देव एको नारायणः । न द्वितीयोऽस्ति कश्चित् । य एवं वेद
। स विष्णुरेव भवति' इति । पक्षे भविष्णुशब्दो भकारच्यावने विष्णुरित्येव
भवतीत्यर्थः । अत्र स्वोक्तार्थचमत्कारे उपनिषत् प्रमाणतां प्रापिता । अत्र
नारायण-वेद-अद्वितीयः-भवतीति शब्दैरुक्तोपनिषत्प्रत्यभिज्ञाप्यते ॥</p>
<p>क्वचिच्छ्रुतेरर्थान्तरपरिकल्पनेन प्रमाणतयोपन्यासे चारुतातिशयः । यथा&ndash;</p>
<h2 id="बरहम-तव-गमयत-म-य-गररन-न-मनव-मनय--ततपरषऽमनव-इतयपनषदकत-परमणमह-भगवन--२०४५-">ब्रह्म त्वां गमयति मां यो गुरुरेनं न मानवं मन्ये । तत्पुरुषोऽमानव इत्युपनिषदुक्तिः प्रमाणमिह भगवन् ॥ २०४५ ॥</h2>
<p>अत्र ब्रह्मगमयितृत्वेन हेतुना आचार्यस्यामानवत्वसंभावनरूपस्वाभिमतार्थे
‘तत्पुरुषोऽमानवस्स एनान् ब्रह्म गमयति' इति श्रुतेः प्रमाणतयोपन्यास इति
वैचित्र्यविशेषः ॥</p>
<hr>
<p>यथावा&ndash;</p>
<h2 id="यदबरहम-वषगरगत-तजजगत-सकतमव-जनऽहम-ततसकतमचयत-इत-शरतरहतदध-तततरयणम--२०४६-">यद्ब्रह्म वृषगिरिगतं तज्जगतां सुकृतमेव जानेऽहम्। तत्सुकृतमुच्यत इति श्रुतिराहैतद्धि तैत्तिरीयाणाम् ॥ २०४६ ॥</h2>
<p>अत्र ‘तदात्मानग्ँ स्वयमकुरुत । तस्मात्तत्सुकृतमुच्यते' इति स्वात्मन
एवोपादानतया स्वीकारेण सुष्ठु सृज्यप्रपञ्चकरणरूपप्रवृत्तिनिमित्तेन
सुकृतशब्दवाच्यतां ब्रह्मणः प्रतिपादयन्ती तैत्तिरीयश्रुतिः भगवति
स्वाभिमतजगत्सुकृतरूपलक्षणे अर्थे प्रमाणतां नीता ॥</p>
<p>यथावा&ndash;</p>
<h2 id="सरवनतरतमन-तवय-यऽनय-यजत-फणभदचलमण--यजमन-पशरत-य-त-शरतमततपर-वजनम--२०४७-">सर्वान्तरात्मनि त्वयि योऽन्यं यजते फणाभृदचलमणे । यजमानः पशुरिति या तां श्रुतिमेतत्परां विजानीमः ॥ २०४७ ॥</h2>
<p>यथावा&ndash;</p>
<h2 id="यजत-यसतवमवदनयदननदन-सरवयजञभकतरम--यजमन-परसतर-इत-य-शरतरष-ह-ततपर-मनय--२०४८-">यजते यस्त्वामविदन्यदुनन्दन सर्वयज्ञभोक्तारम् । यजमानः प्रस्तर इति या श्रुतिरेषा हि तत्परा मन्ये ॥ २०४८ ॥</h2>
<p>सर्वान्तरात्मनि त्वयीत्यनादराधिक्ये भावलक्षणसप्तमी । प्रस्तरो
दर्भमुष्टिः पाषाणश्च । सर्वयज्ञभोक्तारं ‘अहं हि सर्वयज्ञानां भोक्ता च
प्रभुरेव च' इति गानादिति भावः । अत एव यदुनन्दनेति साभिप्रायं संबोधनम् ।
अत्राद्ये पद्ये श्रुत्या</p>
<p>अन्यार्थतया रूपितस्य यजमाने पशुत्वस्य अज्ञत्वेन हेतुना</p>
<hr>
<p>रूपणं परिकल्पितम् । द्वितीये तु प्रस्तरकार्यकरत्वेन रूपितस्य यजमाने
प्रस्तरत्वस्य पाषाणरूपार्थान्तरकल्पनं वेदितव्यम् ॥</p>
<p>यथावा&ndash;</p>
<h2 id="म-भव-परतयकषसतव-दव-परकष-एव-भयसम--तरह-परय-भवय-शरत-परकषपरयन-वदत-दवन--२०४९-">मा भूवं प्रत्यक्षस्तव देव परोक्ष एव भूयासम् । तर्हि प्रियो भवेयं श्रुतिः परोक्षप्रियान् वदति देवान् ॥ २०४९ ॥</h2>
<p>अत्र&ndash; &lsquo;इदिद्रग्ँ सन्तमिन्द्र इत्याचक्षते परोक्षेण । परोक्ष प्रिया हि
वै देवाः’ इति परोक्षनामग्रहणे देवानां प्रीतिं प्रतिपादयित्री श्रुतिः
स्वस्य परोक्षताहेतुकप्रियत्वाशंसनरूपार्थे प्रमाणभावं गमिता ॥</p>
<p>यथावा&ndash;</p>
<h2 id="वकटगरमतरपत-तव-कथयनत-जन-पर-मगध--वषणरह-परवतनमधपतरत-गरजरतयप-परह--२०५०-">वेंकटगिरिमात्रपतिं त्वां कथयन्तो जनाः परं मुग्धाः । विष्णुर्हि पर्वतानामधिपतिरिति गौर्जरत्यपि प्राह ॥ २०५० ॥</h2>
<p>जरती गौरपि जीर्णः कश्चित् पशुरपि विष्णुः पर्वतानां सर्वेषामधीश्वर इति
वदति । वस्तुतस्तु जरती गौः &lsquo;विष्णुः पर्वतानामधिपतिस्स माऽवतु’ इति
श्रुतिरित्यर्थः । हिशब्दः प्रसिद्धौ, अत्र पूर्वार्धोक्तस्वाभिमतभगवतो
वेंकटगिरिमात्रमतित्वं वदतां जनानां मुग्धत्वोपपादनेऽर्थे
उदाहृतश्रुतिरुपोद्बलकतया प्रमाणतामनायि ।</p>
<p>यथावा&ndash;</p>
<h2 id="जनस-नव-दननसमन-कसमदतह-व">जानासि नैव दीनानस्मान् कस्मादितीह वि</h2>
<hr>
<h2 id="शय-न--वकष-इव-सतबध-इत-तव-शरतरहथ-क-वतरकण--२०५१-">शयो नः । वृक्ष इव स्तब्ध इति त्वां श्रुतिराहाथ किं वितर्केण ॥ २०५१ ॥</h2>
<p>यथावा&ndash;</p>
<h2 id="यदम-करनदनत-हर-तवमवलमबयप-भवपथ-मनज--तदचकषशशरतर-तव-शरतयनतससपरत-वदनतत--२०५२-">यदमी क्रन्दन्ति हरे त्वामवलम्ब्यापि भवपथे मनुजाः । तदचक्षुश्श्रोत्रं त्वां श्रुत्यन्तास्सांप्रतं वदन्तीति ॥ २०५२ ॥</h2>
<p>पूर्वोदाहरणेषु श्रुतिरभिमतार्थे प्रमाणतयोपन्यस्ता । अनयोरुदाहरणयोस्तु—
‘वृक्ष इव स्तब्धो दिवि तिष्ठत्येकः । अचक्षुश्श्रोत्रं तदपाणिपादम्&rsquo; इति
श्रुती अनभिमतार्थे भगवदुपालम्भनपरेण भवपथनिर्विण्णेन प्रमाणतां प्रापिते
इति भिदा । स्तब्धः जडः । वास्तवार्थस्तु नन्तव्यवस्तुविरहाद्वृक्ष
इवाप्रणतस्वभाव इति ॥</p>
<p>यथावा&ndash;</p>
<h2 id="वदधनससशरकनवपरनकमलपत-कचलमखन--न-शर-रमत-बरहमण-इत-शरत-वतथवदन-वयदध--२०५३-">विदधानस्सश्रीकान्विप्रान्कमलापते कुचेलमुखान् । न श्री रमते ब्राह्मण इति श्रुतिं वितथवादिनीं व्यदधाः ॥ २०५३ ॥</h2>
<p>अत्र विप्राणां निश्रीकताप्रमाणभूता ‘न वै ब्राह्मणे श्री रमते’ इति
श्रुतिः तेषां सश्रीकतानिर्वर्तनेन वितथार्थवादिताप्रकाशनायोपात्तेति
पूर्वापेक्षया विशेषः ॥</p>
<p>स्मृतिरूपशब्दप्रमाणं यथा&ndash;</p>
<h2 id="हतकमल-मम-वमल-शरय-मदल-शरश-भजगरडचलम--वजहह-चर-न-वसतपरवत-इत">हृत्कमलं मम विमलं श्रय मृदुलं श्रीश भुजगराडचलम् । विजहीहि चिरं न वसेत्पर्वत इति</h2>
<h2 id="वरवतत-ह-समरणम--२०५४-">वर्वृतीति हि स्मरणम् ॥ २०५४ ॥</h2>
<hr>
<p>स्मरणं स्मृतिः वर्वृतीति क्रियासमभिहारेण वर्तते । अत्र
भगवतश्रीनिवासस्यातिमृदुलस्वहृदयाश्रयणायातिनिष्ठुरभुजगराडचलपरित्यजनप्रार्थनरूपस्वाभीप्सितार्थे
‘न चिरं पर्वते वसेत्&rsquo; इति मानवी स्मृतिः प्रमाणभावमनीयत ॥</p>
<p>यथावा&ndash;</p>
<h2 id="नमत-जत-वरग-दवषत-शरयस-मगनदरगरदरगम--सरवष-दरगण-समरनत-गरदरगमव-ह-जयय--२०५५-">नमतां जेतुं वर्गं द्विषतां श्रयसे मृगेन्द्रगिरिदुर्गम् । सर्वेषां दुर्गाणां स्मरन्ति गिरिदुर्गमेव हि ज्यायः ॥ २०५५ ॥</h2>
<p>नमतां शरणागतानां सम्बन्धिनं द्विषतां वर्गं कामाद्यरिषड्वर्गं जेतुं
मृगेन्द्रगिरिदुर्गं शेषाद्रिदुर्गं सिंहादिक्रूरसत्वाधिष्ठितं
दुर्गमित्यपि गम्यते । अत्र श्रीनिवासस्य भगवतः
शरणागतसंबन्धिद्विषद्वर्गविजयफलकत्वेन
संभाव्यमानमृगेन्द्रगिरिदुर्गाश्रयणरूपेऽर्थे&ndash;</p>
<p>सर्वेणापि प्रयत्नेन गिरिदुर्गं समाश्रयेत् ।<br>
एषां हि बाहुगुण्येन गिरिदुर्गं विशिष्यते ॥</p>
<p>इति मानवी स्मृतिरेव प्रमाणत्वेन प्रदर्शिता ॥</p>
<p>यथावा&ndash;</p>
<h2 id="दरगमचकषषममत-परपदयत-नचयत-यदह-मन--दरगमचकषरवषय-न-ह-परपदयत-करहचदपत--१०५६-">दुर्गमचाक्षुषममतिः प्रपद्यतां नाच्युतं यदाह मनुः । दुर्गमचक्षुर्विषयं न हि प्रपद्येत कर्हिचिदपीति ॥ १०५६ ॥</h2>
<p>दुर्गं दुर्गमं &lsquo;क्षुरस्य धारा निशिता दुरत्यया दुर्गं पथस्तत्कवयो
वदन्ति’ इति श्रुतेः ‘दुर्लभो दुर्गमो दुर्गः&rsquo; इति नामसहस्रपाठाच्च ।
अचाक्षुषं चाक्षुरगोचरं ‘न चक्षुषा गृह्यते' इति श्रुतेः । ईदृशं अच्युतं
‘यस्मात्प्राप्ता न च्यवन्ते सोऽच्युतः' इति निरुक्तिविषयं श्रीनिवासं परं
ब्रह्म अमतिः-</p>
<hr>
<p>न मां दुष्कृतिनो मूढाः प्रपद्यन्ते नराधमाः ।<br>
माययाऽपहृतज्ञाना आसुरं भावमाश्रिताः ॥</p>
<p>इत्युक्तरीत्या मूढः मायया अपहृतज्ञानश्च जनः न प्रपद्यतां प्रपन्नो मा
भूदित्यर्थः । उक्तार्थे&ndash;</p>
<p>&lsquo;अचक्षुर्विषयं दुर्गं न प्रपद्येत कर्हिचित् ।&rsquo; इति स्नातकधर्मोक्तं
चक्षुरगोचरं कान्तारं कदाचिदपि न प्रविशेदित्यर्थकं मनुवचनं
श्लेषभित्तिकाभेदाध्यवसायेन प्रमाणतामनीयत । पूर्वं स्मृतेरभिमतार्थे
प्रमाणतयोपन्यासः । इह तु भगवदप्रपन्नोपालम्भपरेणानभिमतार्थे इति विशेषः ॥</p>
<p>इतिहासरूपशब्दप्रमाणं यथा&ndash;</p>
<h2 id="वषयवषबधवनदरयमकर-कषटऽप-धरयन-परणन--अधनऽऽप-तव-दवप-जवन-भदरण-पशयतत-नयत--२०५७-">विषयविषाब्धाविन्द्रियमकरैः कुष्टोऽपि धारयन् प्राणान् । अधुनाऽऽपं त्वां द्वीपं जीवन् भद्राणि पश्यतीति नयात् ॥ २०५७ ॥</h2>
<p>हे भगवन्निति प्रकरणाल्लभ्यते । अधुना यादृच्छिकादिसुकृतपरिपाकावसरे
इदानीं त्वामेव द्वीपं आपं प्राप्तवानस्मि । अत्र बहूनि कृच्छ्राणि सोढ्वा
प्राणान् धारयितुस्स्वस्य बहोः कालाद्भगवच्चरणावलम्बनभाग्यलाभरूपेऽर्थे&ndash;</p>
<p>&lsquo;विनाशे बहवो दोषा जीवन् भद्राणि पश्यति’ इति श्रीरामायणं
प्रमाणतयोपात्तम् ।</p>
<p>यथावा&ndash;</p>
<h2 id="एतदलकरणगण-नथ-ममदसतवमहमप-तवदम--रमयणमह-कत-परतकरतवय-सनतन-धरमम--२०५८-">एतदलंकरणगणं नाथ ममादास्त्वमहमपि तवादाम् । रामायणमाह कृते प्रतिकर्तव्यं सनातनं धर्मम् ॥ २०५८ ॥</h2>
<hr>
<p>हे नाथ! एतत् करणगणं इन्द्रियवर्गं त्वदाराधनौपयिकमिति भावः । मम त्वं अलं
पर्याप्तं अदाः दत्तवानसि अहमपि तव अदां अददाम् । अस्मिन् पक्षे अलंकरणमिति
समस्तं पदम् । अलंकरणगणं अलङ्कारप्रतिपादकममुं प्रबन्धमित्यर्थः । अत्र
स्वाभिमतेऽर्थे&ndash;</p>
<p>‘कृते च प्रतिकर्तव्यमेष धर्मस्सनातनः ।&rsquo; इति श्रीरामायणस्य
प्रमाणत्ववर्णनम् । श्लेषोज्जीवितमिदम् । पूर्वं तु रूपकसंकीर्णम् ॥</p>
<p>यथावा&ndash;</p>
<h2 id="यदयप-सरवजञसतव-न-भकतदषसतथऽप-जनस--तदवजञतत-तव-नमसहसर-पठनत-मनवरय--२०५९-">यद्यपि सर्वज्ञस्त्वं न भक्तदोषांस्तथाऽपि जानासि । तदविज्ञातेति त्वां नामसहस्रे पठन्ति मुनिवर्याः ॥ २०५९ ॥</h2>
<p>अत्र सर्वज्ञस्यापि श्रीनिवासस्य भक्तदोषादर्शननिर्धारणेऽर्थे ‘अविज्ञाता
सहस्रांशुः’ इति श्रीभारतान्तर्गतसहस्रनामस्तुतिवचनं प्रमाणमुपनिबद्धम् ॥</p>
<p>पुराणरूपशब्दप्रमाणं यथा&ndash;</p>
<h2 id="हनससमजन-मप-तवदधयनभतऽप-वसदव-कथम--परह-परण-हनसस-यत-कषणमप-न-चनतयस-तवमत--२०६०-">हानिस्समजनि माप त्वद्ध्यानभृतोऽपि वासुदेव कथम् । प्राह पुराणं हानिस्सा यत् क्षणमपि न चिन्त्यसे त्वमिति ॥ २०६० ॥</h2>
<p>हे माप! माधव हे वासुदेव! त्वद्ध्यानं बिभर्तीति त्वद्ध्यानभृत् तस्यापि
निरन्तरं त्वां चिन्तयतोऽपीति भावः । हानिः इष्टहानिः कथं समजनि अजायत ।
आश्चर्यमेतदिति भावः । हानिः कुतो न संभवेदित्यत आह&ndash; प्राहेति । पुराणं-</p>
<hr>
<p>यन्मुहूर्तं क्षणं वाऽपि वासुदेवो न चिन्त्यते ।<br>
सा हानिस्तन्महच्छिद्रं सा भ्रान्तिस्सा च विक्रिया ।</p>
<p>इति पुराणं, त्वं भवान् क्षणमपि अत्यल्पकालमपि वा न चिन्त्यस इति यत् सा
हानिरिति प्राह । परिहारस्तु— पूर्वार्धे हा निस्समजनिं आप इति छेदः ।
त्वद्ध्यानेन भृतः जनः भृञः कर्मणि क्तः । निस्समां असदृशीं जनिं जन्म ‘स
हि विद्यातस्तं जनयति तच्छ्रेष्ठं जन्म’ इत्युक्तप्रकारं
ब्रह्मविद्यावेत्तृत्वरूपं जन्मेति भावः । यद्वा ‘वर्णाश्रमाचारपरः’
इत्युपक्रम्य&ndash;</p>
<p>महता तेन पुण्येन वैष्णवत्वं लभेत सः ।<br>
विष्णुभक्तिपरस्तद्वत्सप्त जन्मानि मानवः ॥<br>
एकान्तभगवद्याजी विप्रो भागवतान्वये ।<br>
ततस्स लभते जन्म देवैरत्यन्तदुर्लभम् ॥</p>
<p>इति वाराहोक्तं लोकोत्तरं प्रपन्नजन्मेति भावः । आप प्राप्तवान् ।
निस्संदेहैव तत्प्राप्तिरिति द्योतनाय ‘कृतं कार्यमिति श्रीमान् व्याजहार
पितामहः' इत्युक्तरीत्या सिद्धवत्कारेण भूतनिर्देशः । हा इत्याश्चर्ये ।
अत्र
उपपादितश्लेषभित्तिकाभेदाध्यवसायनिर्व्यूढस्वविवक्षितभगवद्ध्यातृहान्यसंभावितत्वनिर्धारणाय
उपदर्शितपुराणरूपशब्दप्रमाणोदाहरणम् ॥</p>
<p>व्याकरणरूपशब्दप्रमाणं यथा&ndash;</p>
<h2 id="महत-परमसय-सत-भवत-परषण-पजयमनन--समसतयऽगरयतव-सयददवततपरह-सनमहतसतरम--२०६१-">महतः परमस्य सतो भवता पुरुषेण पूज्यमानेन । सामस्त्येऽग्र्यत्वं स्याद्देवैतत्प्राह सन्महत्सूत्रम् ॥ २०६१ ॥</h2>
<p>हे देव! महतः पूज्यस्य अत एव परमस्य उत्कृष्टस्य सतः ब्रह्मविदः कस्यचित्
पूज्येन पुरुषेण भगवता नारायणेन भवता</p>
<hr>
<p>त्वया सामस्त्ये सामग्र्ये सति संबन्धे सतीत्यर्थः । अग्र्यत्वं
सकललोकाग्रगण्यता स्यात् । एतत्, इदं कर्म । सन्महत्सूत्रं कर्तृ । प्राह
वदति । इममर्थमुक्तसूत्रं कथयतीत्यर्थः । सूत्रपक्षे&ndash; महतः परमस्य सत इति
च शब्दस्य पूज्यमानेन पुरुषेण पुरुषशब्देन सामस्त्ये समस्ततायां सत्यां
समासे सतीत्यर्थः । अग्र्यत्वं पूर्वप्रयोज्यत्वं स्यादित्यर्थः ।
‘सन्महत्परमोत्तमोत्कृष्टाः पूज्यमानैः’ इति सूत्रेण सदादिशब्दानां
पूज्यमानवाचकैस्सह समासविधानात्तेषां ‘प्रथमानिर्दिष्टं समास उपसर्जनम्’
इत्युपसर्जनसंज्ञायां ‘उपसर्जनं पूर्वम्' इति पूर्वप्रयोज्यत्वं
स्यादित्यर्थः । अत्र विवक्षितस्य ब्रह्मविदो भगंवत्संबन्धेन
सर्वलोकाग्रगणनीयत्वस्य निर्धारणे उपपादितश्लेषभित्तिकाभेदाध्यवसायेन
पाणिनीयसूत्ररूपशब्दः प्रमाणपदवीमनायि ॥</p>
<p>यथावा&ndash;</p>
<h2 id="वजतसस-परजतहरणरणगर-तवय-हर-मघव--बहळ-तनतऽदयपच-मघव-बहळमत-सतरमह-मनम--१०६२-">विजितस्स पारिजाताहरणरणाग्रे त्वया हरे मघवा । बहुळं तान्तोऽद्यापिच मघवा बहुळमिति सूत्रमिह मानम् ॥ १०६२ ॥</h2>
<p>हे हरे! मघवा इन्द्रः पारिजाताहरणरणाग्रे त्वया विजितः । अतएव अद्यापि च
बहुलं अतिवेलं तान्तः ग्लानः । इह अस्मिन्नर्थे &lsquo;मघवा बहुलम्&rsquo; इति सूत्रं
मानम् । मघवतोऽद्यापि बहुलं तान्तत्वे उक्तसूत्रं प्रमाणमित्यर्थः ।
मघवशब्दस्य उक्तसूत्रेण तृ इत्यन्तादेशस्य बहुलं विधानात्तस्य बहुलं
तान्तत्वे तत्प्रमाणमिति भावः । अत्रोपपादितार्थस्थापनाय
शब्दार्थतादात्म्यमूलकश्लेषोपष्टम्भेन उक्तसूत्रस्य प्रमाणताप्रदर्शनम् ॥</p>
<hr>
<p>यथावा&ndash;</p>
<h2 id="नरमतस-चततव-जगदसदवतर-नषयतऽभयस--अत-एवचयत-पणनरतरभयससय-लपमवह--२०६३-">निर्मित्सा चेत्तव जगदासीदेवात्र नेष्यतेऽभ्यासः । अत एवाच्युत पाणिनिरत्राभ्यासस्य लोपमेवाह ॥ २०६३ ॥</h2>
<p>हे अच्युत! तव जगदेककारणस्येति भावः । निर्मित्सा निर्मातुमिच्छा चेत्
जगत् इदं भुवनं आसीदेव निष्पन्नमेव । न तु तन्निष्पत्तौ मात्रयाऽपि विलम्बः
&lsquo;इच्छामात्रं प्रभोस्सृष्टिः&rsquo; इति श्रुतेरिति भावः । अत्र निर्मित्सायां
अभ्यासः पौनःपुन्यं नेष्यते । सकृदिच्छोन्मेषमात्रादेव संभवन्त्यां
जगत्सृष्टौ तत्पौनःपुन्यं नापेक्षितमिति भावः । अतएव
निर्मित्सायामभ्यासानपेक्षणादेव पाणिनिः अत्र निर्भित्सारूपेऽर्थे, पक्षे
निर्मित्साशब्दे अभ्यासस्य पौनःपुन्यस्य, अन्यत्र द्विर्वचनस्य लोपमेव
अदर्शनमेव आह कथयति । निरित्युपसर्गपूर्वकात् माधातोस्सनि ‘सनि मी मा’
इत्यारभ्य यदुक्तं तत्राभ्यासलोपस्य ‘अत्र लोपोऽभ्यासस्य’ इति सूत्रेण तेन
विहितत्वादिति भावः । अत्र भगवतो जगन्निर्माणविषयकेच्छाभ्यासानपेक्षणेऽर्थे
पूर्ववदेव श्लेषमूलातिशयोक्त्यवलम्बनेन उपदर्शितं पाणिनिसूत्रं
प्रमाणीकृतम् ॥</p>
<p>यथावा&ndash;</p>
<h2 id="सम-एव-भवत-समरट-परषतव-चप-भवत-तसयव--यनम-रज-सम-कव-वरशचभरसजत-सतरत-मनन--२०६४-">सम एव भवति सम्राट् पुरुषत्वं चापि भवति तस्यैव । यन्मो राजि समः क्वौ व्रश्चभ्रस्जेति सूत्रितं मुनिना ॥ २०६४ ॥</h2>
<p>मया श्रिया सह वर्तत इति समः । स एव सलक्ष्मीक एव सम्राट् जगदीश्वरो भवति
&lsquo;एष ब्रह्मलोकस्सम्राट् । राजा</p>
<hr>
<p>धिराजस्सर्वेषां विष्णुर्ब्रह्ममयो महान्&rsquo; इत्यादिश्रुतिस्मृतिभ्यः ।
&lsquo;सलक्ष्मीकस्य साम्राज्यं सर्वधा सुप्रतिष्ठितम्’ इत्याचार्यश्रीसूक्तेश्च
। न ह्यलक्ष्मीकानां साम्राज्यं कदाऽपि भवेदिति भावः । तस्यैव
सलक्ष्मीकस्यैव पुरुषत्वं चापि ‘पूर्वमेवाहमिहासमिति तत्पुरुषस्य
पुरुषत्वम्’ इति
निरुक्तसर्वकारणत्वसर्वान्तर्यामित्वादिप्रकाशकपुरुषशब्दवाच्यत्वं च भवति
‘ह्री श्च ते लक्ष्मीश्च पत्न्यौ’ इति लक्ष्मीजानेरेवं ‘वेदाहमेतं पुरुषं
महान्तम्’ इति पुरुषत्वश्रवणात् । एवं श्रुतिसिद्धे स्वाभिमतार्थे
पाणिनीयसूत्रलक्षणस्मृतिमपि श्लेषेण प्रमाणीकरोति&ndash; यदिति । तदा
पूर्वार्धस्यैवमर्थः&ndash; यत् यस्मात् सम्राडिति शब्दः सम एव मकारसहित एव
भवेत् ‘मो राजि समः क्वौ’ इति क्विबन्ते राजतौ परे समो मकारस्य
मकारविधानात् । न तु &lsquo;मोऽनुस्वारः’ इति विहितानुस्वारसहितः । तस्यैव
सम्राट्छब्दस्यैव&ndash; पुरु भूयिष्ठं यथातथा ‘पुरुभूः पुरु भूयिष्ठम्&rsquo; इत्यमरः
। षत्वं &lsquo;व्रश्चभ्रस्जसृजमृजयजराजभ्राजच्छशां षः&rsquo; इति जश्त्वस्थानिभूतं
षत्वं भवति । सम्राडिति शब्द उक्तप्रक्रियया निष्पद्यत इति भावः ॥</p>
<p>यथावा&ndash;</p>
<h2 id="वदधचछपरतयय-इह-भवततवदय-न-चतर-सदह--समरत-ह-भगवन-पणनरममरथ-शषशलमलमण--२०६५-">वृद्धाच्छप्रत्यय इह भवेत्त्वदीयो न चात्र संदेहः । स्मरति हि भगवान् पाणिनिरमुमर्थं शेषशैलमौलिमणे ॥ २०६५ ॥</h2>
<p>हे शेषशैलमौलिमणे! वृद्धः अभिवृद्धः तैलधारावदविच्छिन्न इति यावत् । अच्छः
विजातीयप्रत्ययानन्तरिततया निर्मलश्च प्रत्ययः त्वद्विषयकध्यानं यस्य स
तथाभूतः त्वदीयो भवति ‘प्रियो हि ज्ञानिनोऽत्यर्थमहं स च मम प्रियः&rsquo;
इत्युक्त</p>
<hr>
<p>रीत्या तव निरतिशयप्रीतिपात्रतामापद्येतेति भावः । अत्र न सन्देहः । यद्वा
वृद्धः प्रवृद्धः अच्छः देवतान्तरसंबन्धगन्धदवीयस्तया विमलः प्रत्ययो
विश्वासो यस्य स तथाभूतः महाविश्वासशालीत्यर्थः । त्वदीयः त्वदेकशरणः
पुमान् वृद्धाच्छप्रत्यय इत्यावृत्त्या योज्यम् । अभिवृद्धनिर्मलज्ञानः
&lsquo;सर्वं ह पश्यः पश्यति । स चानन्त्याय कल्पते’ इत्युक्तरीत्या
नित्यासंकुचितज्ञानो भवेदित्यर्थः । त्वयि
महाविश्वासोपलक्षितात्मरक्षाभरसमर्पणं विदधानो मुक्तो भवतीति भावः । अत्र
प्राथमिकेऽर्थे उपासना द्वितीयस्मिन्न्यास इति वैलक्षण्यम् ॥</p>
<p>अन्यत्र वृद्धाच्छप्रत्यय इति सप्तम्यन्ततया छेदः । वृद्धाच्छप्रत्यये
‘वृद्धाच्छः&rsquo; इति सूत्रविहितछप्रत्यये कृते सति त्वदीय इति रूपं
भवतीत्यावृत्त्या योजनीयम् । ‘त्यदादीनि च' इति युष्मच्छब्दस्य
वृद्धसंज्ञायां ‘वृद्धाच्छः’ इति छप्रत्यये विहिते त्वदीय इति रूपं
सिद्ध्यतीत्यर्थः । उत्तरार्धं सुगमम् । अत्र स्वाभिमते उपपादितेऽर्थे
पाणिनिस्मृतेः प्रामाणतयाऽवतारणम् ॥</p>
<p>यथावा&ndash;</p>
<h2 id="इयमदशमजदय-धतत-सपपरतयय-परऽप-शर--भवतलपगतऽसमननरथ-शबदकमनरवच-मनम--२०६६-">इयमादेशमजाद्ये धत्ते सुप्प्रत्यये परेऽपि श्रीः । भवतीलोपगताऽस्मिन्नर्थे शाब्दिकमुनेर्वचो मानम् ॥ २०६६ ॥</h2>
<p>हे श्रीः! इलोपगता इलया भूदेव्या उपगता समीपाश्रिता &lsquo;लक्ष्मीप्रियसखीम्&rsquo;
इति भूदेव्याः श्रीसखीत्वश्रवणादिति भावः । इयं भवती सुप्रसिद्धा त्वं
अजाद्ये ब्रह्मादौ चतुर्मुखस्यापि कारणभूते इति परमात्मन एव विशेषणं वा ।
सुप्प्रत्यये शोभनज्ञाने, प्रत्यय इत्युपलक्षणं शक्तिबलादीनामपि
परिपूर्णज्ञानादिषाड्गुण्ये</p>
<hr>
<p>इत्यर्थः । परेऽपि भगवत्यपि ‘परोऽरिपरमात्मनोः' इति विश्वः । आदेशं शासन
धत्ते पुष्णाति । ‘यदपाङ्गाश्रितं सर्वं जगत् स्थावरजङ्गमम् ।
यद्भ्रुभङ्गाः प्रणाणं स्थिरचररचनातारतम्ये मुरारेः' इत्याद्युक्तेः ॥</p>
<p>पक्षे&ndash; श्रीः श्रीशब्दः अजाद्ये अच् आद्यो यस्य तस्मिन् सुप्प्रत्यये
सुप्प्रत्याहारघटक औजस् इत्यादौ प्रत्यये परे सति । अपिशब्दो भिन्नक्रम
उत्तरत्रान्वेति । इयं इय् इत्याकारकं आदेशं धत्ते । भवति ईलोपगता इति छेदः
। ईलोपं ईकारादर्शनं गताऽपि प्राप्ताऽपि, अपिस्समुच्चये । भवति भूधातोर्लट्
। अस्मिन्नर्थे शाब्दिकमुनेः पाणिनेः वचः प्रमाणम् । श्रीशब्दस्याजादौ
विभक्तौ परतः ‘अचि ‘श्नुधातुभ्रुवां य्वोरियङुवङौ’ इति विहितस्य इयङो
ङित्त्वात् ‘ङिच्च' इत्यनेन अन्त्यवर्णस्य ईकारस्यादेशविधानादिति भावः ।
ईकारस्य इयङाऽपहृतत्वाददर्शनम् । अत्रापि स्वविवक्षिते श्रुत्यादिसिद्धे
श्रीपरत्वरूपेऽर्थे उपपादितश्लेषमूलाभेदाध्यवसायेन पाणिनीयवचसः
प्रमाणतयोपन्यासः ॥</p>
<p>यथावा&ndash;</p>
<h2 id="आसत-वषणरनतय-पद-परसमञ-शरय-तरलकतन--नतयसमसवचसततपरषसयततरपद-तदतयचतम--२०६७-">आस्ते विष्णुर्नित्यं पदे परस्मिञ् श्रिया त्रिलोकतनुः । नित्यसमासवचस्तत्पुरुषस्योत्तरपदे तदत्युचितम् ॥ २०६७ ॥</h2>
<p>त्रिलोकतनुः सकलजगच्छरीरकः ‘जगत्सर्वं शरीरं ते' इत्यादिप्रमाणात् ।
त्रिलोकेत्यत्र &lsquo;दिक्संख्ये संज्ञायाम्&rsquo; इति नियमेन समासप्राप्तौ
‘तद्धितार्थोत्तरपदसमाहारे च' इत्यनेन समासः । त्रयो लोकाः तनुः यस्येति
त्रिपदे बहुव्रीहौ कृते तनुशब्दे उत्तरपदे पूर्वयोस्तत्पुरुषः ।
अत्रावान्तरतत्पुरुषस्य</p>
<hr>
<p>विकल्पे प्राप्ते ‘द्वंद्वतत्पुरुषयोरुत्तरपदे नित्यसमासवचनम्’ इति
नित्यसमासः । विष्णुः भगवान् श्रिया लक्ष्म्या सह ‘वृद्धो यूना’ इति
निर्देशाद्विनाऽपि सहशब्दयोगं तृतीया । परस्मिन् पदे श्रीमति वैकुण्ठे
आस्ते उपविशति । तत् तस्मात् स चासौ पुरुषश्च तत्पुरुषः तस्य पूर्वोक्तस्य
परमपुरुषस्येत्यर्थः । उत्तरे श्रेष्ठे पदे स्थाने नित्यं मया श्रिया सह
वर्तत इति समः आसः उपवेशः आसेर्घञ् । नित्यसमं यथातथा आस इति वा ।
लक्ष्म्या सहावस्थानं तस्य वचः वचनं अत्युचितम् । पक्षे उपपादितरीत्या
उत्तरपदे परतः तत्पुरुषस्य नित्यसमासवचनं अत्युचितमित्यर्थः । अत्र
‘वैकुण्ठे तु परे लोके श्रिया सार्धं जगत्पतिः । आस्ते
विष्णुरचिन्त्यात्मा’ इति वचनरीत्या स्वोपपादितेऽर्थे
उपदर्शितश्लेषमूलातिशयोक्त्या ‘द्वंद्वतत्पुरुषयोः’
इत्युक्तव्याकरणवार्तिकस्य प्रमाणतयोपन्यासेन औचित्यं समर्थितम् ॥</p>
<p>यथावा&ndash;</p>
<h2 id="य-मदयत-सवसवनमचरण-जन-हरपरय-सष--सवच-हलपरयतयप-रलयरभद-ह-सममत-वदषम--२०६८-">या मदयति स्वसेविनमचिरेण जनं हरिप्रिया सैषा । सुवचा हलिप्रियेत्यपि रलयोरभिदा हि सम्मता विदुषाम् ॥ २०६८ ॥</h2>
<p>या हरिप्रिया स्वसेविनं आत्मानं भजमानं आस्वादयमानं च मदयति हर्षवन्तं
मदवन्तं च करोति &lsquo;हर्षेऽप्यामोदवन्मदः&rsquo; इत्यमरः । सा हरिप्रिया
हलिप्रियेत्यपि सुवचा हरिहलिनोरभेदादिति भावः । हली बलभद्रः । पक्षे
उपपादितेन हेतुनैव हलिप्रिया कादम्बरीत्यपि सुवचा । ‘सुरा हलिप्रिया’
इत्यमरः । समर्थितमप्यर्थं स्थूणानिखनन्यायेन पुनस्समर्थयते&ndash; रलयोरिति ।
हि यस्मात् रलयोर्वर्णयोः अभिदा अभेदः विदुषां वैयाकरणानां</p>
<hr>
<p>सम्मता । अतो हरिप्रियाशब्दः हलिंप्रियेत्यपि सुवचेति भावः ।
शब्दार्थतादाम्यं न विस्मर्तव्यम् । अत्र स्वविवक्षिते हरिप्रियायाः
हलिप्रियात्वनिर्धारणे वैयाकरणोक्तेः प्रमाणता ॥</p>
<p>यथावा&ndash;</p>
<h2 id="अजर-बरहम-तदक-दवतमनयतत-नजर-वदम--जरस-वकतमजद-मनरह-ह-नरजर-समसतऽप--२०६९-">अजरं ब्रह्म तदेकं दैवतमन्यत्तु नाजरं विद्मः । जरसा विकृतिमजादौ मुनिराह हि निर्जरे समस्तेऽपि ॥ २०६९ ॥</h2>
<p>तद्ब्रह्म एकमेव अजरं जरोपलक्षितसर्वविकारविधुरं ‘विजरो विमृत्युः,
यत्तच्छान्तमजरं परं ब्रह्म’ इत्यादिश्रुतेः । अन्यद्दैवतं तु अजरं न
विद्मः । दैवतान्तरस्य सर्वस्यापि जरामरणाद्यनतीतत्वात् । हि यस्मात् मुनिः
पाणिनिः । अजादौ चतुर्मुखादौ समस्ते निर्जरे दैवतेऽपि जरसा विकृतिं आह ।
यद्वा हीति प्रसिद्धौ । पक्षे निर्जरे निर्जरशब्दे समस्तेऽपि समस्ततां
प्राप्तेऽपि अजादौ अजादिविभक्तौ परतः जरसा &lsquo;जराया जरसन्यतरस्याम्’ इति
विहितजरसादेशेन विकृतिं आह । समस्तेऽपीत्युक्तिः &lsquo;पदाङ्गाधिकारे तस्य च
तदन्तस्य च&rsquo; इति ज्ञापनाय । अत्र भगवदतिरिक्तदैवतजराक्रान्तत्वनिर्धारणाय
शाब्दिकोक्तेः प्रमाणता ॥</p>
<p>यथावा&ndash;</p>
<h2 id="परपतन-तव-चहन-परयण-तवव-भवत-परमतमन--ततपरषसय-ह-परवललङग-शबदकमनशतऽवदत--२०७०-">प्राप्तानां त्वां चिह्नं प्रायेण तवेव भवति परमात्मन् । तत्पुरुषस्य हि परवल्लिङ्गं शाब्दिकमुनीशिताऽवादीत् ॥ २०७० ॥</h2>
<p>हे परमात्मन्! त्वां प्राप्तानां मुक्तानामित्यर्थः । ते तव चिह्नं
चतुर्भुजत्वादि लिङ्गं प्रायेण भवति । प्रायेणेत्यनेन जगत्कारणत्व</p>
<hr>
<p>श्रीपतित्वादिव्यावृत्तिस्सूचिता । हि यस्मात् शाब्दिकमुनीशिता पाणिनिः
तत्पुरुषस्य तादृशत्वदीयपुरुषस्य मुक्तस्य परवत् परमात्मनस्तवेव लिङ्गं
चिह्नं भवतीत्यवादीत् । वस्तुतस्तु ‘परवल्लिङ्गं द्वंद्वतत्पुरुषयोः&rsquo; इति
तत्पुरुषस्य उत्तरपदलिङ्गमेवावादीदिति । अत्र स्वाभिमते भागवतानां
मुक्तानां भगवच्चिह्नलाभे श्लेषावलम्बनेन पाणिनिसूत्रं प्रमाणतां नीतम् ॥</p>
<p>यथावा&ndash;</p>
<h2 id="नन-वशवमकनड-यतर-स-परषततमतकमनयतसयत--वशवभर-ममगममह-ऋषशशबदवत-सफट-सकतम--२०७१-">ननु विश्वमेकनीडं यत्र स पुरुषोत्तमात्किमन्यत्स्यात् । विश्वंभरे मुमागममाह ऋषिश्शब्दवित् स्फुटं सक्तम् ॥ २०७१ ॥</h2>
<p>विश्वं इदं सर्वं जगत् यत्र ननु यत्रैव पुरुषे । ननु रवधारणे । एकनीडं
अभिन्नस्थानकं ऐकाधिकरण्यभागित्यर्थः । सः पुरुषोत्तमात्
पुरुषशब्दाभिलपनीयबद्धमुक्तोभयावस्थप्रत्यगात्मविलक्षणान्नारायणात् अन्यः
किं इतरस्स्यात्किम् । किमित्यधिक्षेपे । कदाऽपि न स्यादेवेति भावः । यत्र
विश्वमेकनीडमिति पदसंदर्भेण ‘यत्र</p>
<p>विश्वं भवत्येकनीडम्’ इति श्रुतिः प्रत्यभिज्ञाप्यते । अमुं बुद्धिस्थं
आगमं ‘यत्र विश्वम्’ इत्याद्युदाहृतश्रुतिं विश्वंभरे नारायणे स्वस्मिन्
सक्तं तत्परं, शब्दवित् शब्दशब्दोऽत्र ‘शब्दश्चातोऽकामकारे’ इत्यादाविव
वेदपरः । वेदविदित्यर्थः । ‘वेदान्तविद्वेदविदेव चाहम्’ इति गानात् । ऋषिः
वासुदेवतयाऽवतीर्णो बदरिकाश्रमतापसो नारायण इत्यर्थः । श्रूयते च
भगवद्वाचकऋषिशब्दः ‘स्वयं जुह्वत एकऋषिं श्रद्धयन्तः' इति मुण्डके ।
‘एकऋषिं मुख्यऋषिं परमात्मानमित्यर्थः’ इत्युपनिषद्भाष्ये व्याख्यातम् ।
‘के ते ऋषयः प्राणा वाव ऋषयः’ इति श्रुतिरप्य</p>
<hr>
<p>त्रानुकूला । ऋषय इति बहुवचनान्त ऋषिशब्दः परमात्मपरतया तथा प्राणाः’
इत्यधिकरणे अभाषि । आह वदति ॥</p>
<p>द्वाविमौ पुरुषौ लोके क्षरश्चाक्षर एव च ।<br>
क्षरस्सर्वाणि भूतानि कूटस्थोऽक्षर उच्यते ॥<br>
उत्तमः पुरुषस्त्वन्यः परमात्मेत्युदाहृतः ।<br>
यो लोकत्रयमाविश्य बिभर्त्यव्यय ईश्वरः ॥<br>
यस्मात्क्षरमतीतोऽहमक्षरादपि चोत्तमः ।<br>
अतोऽस्मि लोके वेदे च प्रथितः पुरुषोत्तमः ॥</p>
<p>इति गायन् भगवान् बिभर्तीत्यनेन ‘यत्र विश्वं भवत्येकनीडम्' इति श्रुतिं
नारायणपरामेवाहेत्यर्थः । तथाह्यत्रोपबृंहणे &lsquo;परमात्मेत्युदाहृतः&rsquo;
इत्यनेन&ndash; &lsquo;तस्याश्शिखाया मध्ये परमात्मा व्यवस्थितः’ इति श्रुतिः
स्मार्यते । ‘यो लोकत्रयमाविश्य&rsquo; इत्यनेन &lsquo;यच्च किंचित्&rsquo; इत्यादिकं
व्याख्यातम् । &ldquo;लोक्यत इति लोकः तत्त्रयं लोकत्रयं अचेतनं
तत्संसृष्टश्चेतनः मुक्तश्चेति प्रमाणावगम्यमेतत्त्रयं य आत्मतयाऽऽविश्य
बिभर्ति तस्माद्व्याप्याद्भर्तव्याच्चार्थान्तरभूतः” इति
श्रीमद्गीताभाष्यम् । बिभर्तीत्याधारत्वोक्त्या ‘यत्र विश्वं भवत्येकनीडं,
तत्सवितुर्वरेण्यं, ध्रुवमचलममृतं विष्णुसंज्ञं सर्वाधारं धाम’ इत्यादेरर्थ
उक्तः । अव्ययशब्दोक्त्या ‘शाश्वतं शिवमच्युतम्' इत्याद्युक्तसंग्रहः ।
ईश्वरशब्द इह ‘व्याप्य नारायणस्स्थित:’ इत्युक्तव्याप्तेः ‘अन्तः
प्रविष्टश्शास्ता’ इत्याद्यनुसारात्समस्तनियमनविशिष्टत्वं ‘अत्मेश्वरम्’
इत्युक्तानन्यनियाम्यत्वं चाभिप्रैतीति ‘पुरुषोत्तमः कः’ । इत्यत्र श्रीमत्
स्तोत्रभाष्यम् । तस्मात् ‘यत्र विश्वं भवत्येकनीडम्’ इति श्रुतिं नारायणे
स्वस्मिन्नेव तत्परामाह गीताचार्य इति सुष्ठूक्तम् ॥</p>
<p>अर्थान्तरं तु&ndash; शब्दवित् व्याकरणवेत्ता ऋषिः पाणिनिः</p>
<hr>
<p>विश्वंभरे विश्वंभरशब्दे मुमागमं मुमित्याकारकमागमं सक्तं संबन्धं स्फुटमाह
‘संज्ञायां भृतृवृजि’ इत्यादिना विश्वशब्दोपपदकात् भृञः खचि
&lsquo;अरुर्द्विषदजन्तस्य&rsquo; इति मुमागमं व्यधत्तेति । अत्र ‘यत्र विश्वम्’
इत्यादिश्रुतिप्रतिपादितायास्सकलजगदाधारतायाः
पुरुषोत्तमैकनिष्ठत्वनिर्धारणे स्वाभिमते ‘यो लोकत्रयमाविश्य'
इत्यादिस्मृतिः श्लेषभित्तिकाभेदाध्यवसायेन उदाहृतव्याकरणस्मृतिश्च
प्रमाणतयोपदर्शिते इति पूर्वोदाहरणेभ्यो विशेषः ॥</p>
<p>यथावा&ndash;</p>
<h2 id="य-वद-बरहमसददरमधसत-हयसनतमवह--आसत-शरतरह-मन-नल-क-नतयमसजत-ह-सतरम--२०७२-">यो वेद ब्रह्मासद्दुर्मेधास्तं ह्यसन्तमेवाहुः । आस्तां श्रुतिरिह मानं नालं किं नित्यमसिजिति हि सूत्रम् ॥ २०७२ ॥</h2>
<p>यः दुर्मेधाः ब्रह्म असदिति वेद सत् अस्तीति न वेदेत्यर्थः । अ
इत्येतन्नञ्समानार्थकमव्ययं &lsquo;अभावे नह्यनो नापि&rsquo; इत्यव्ययेष्वमरानुशासनात्
। यद्वा असदिति समस्तं पदं यथाश्रुतमेव योज्यम् । ब्रह्म नास्तीति योवेदेति
तदर्थः । अन्यत्तुल्यम् । अत्राद्ययोजना
“ब्रह्मविषयकज्ञानासद्भावसद्भावाभ्यामात्मनाशमात्मसत्तां च वदति” इति
&lsquo;असन्नेव स भवति&rsquo; इति
श्रुत्यर्थवर्णनपरमहासिद्धान्तस्थश्रीभाष्यतात्पर्यानुरोधेन । द्वितीया तु
‘आनन्दमयसदसत्त्वज्ञानान्मोक्षसंसारौ भवतः' इति
प्रकृतश्रुत्यर्थवर्णनपरोपनिषद्भाष्यानुरोधेन । तं दुर्मेधसं दुर्बुद्धिं
दुर्मेधश्शब्दं च असन्तं असाधुमेव अन्यत्र अस् इति वर्णान्तमेव आहुः । इह
अस्मिन्नर्थे श्रुतिः ‘असन्नेव स भवति असद्ब्रह्मेति वेद चेत्' इति श्रुतिः
मानं प्रमाणं आस्मां तिष्ठतु</p>
<hr>
<p>नाम । नित्यमसिजिति हि सूत्रं, हिशब्दोऽवधारणे । ‘नित्यमसिच् प्रजामेधयोः’
इति सूत्रमेवेत्यर्थः । नालं किं न पर्याप्तं किम् । अनेनैव निर्वाहे किं
श्रुतिपर्यन्तानुधावनेनेति भावः । उक्तसूत्रेण दुरित्युपसर्गपूर्वकस्य
मेधाशब्दस्य बहुव्रीहौ असिति समासान्तप्रत्ययस्य विहितत्वादिति
वस्तुस्थितिः । अत्रापि असन्तमिति श्लेषभित्तिकाभेदाध्यवसायानुप्राणितं
शब्दस्मृतिरूपप्रमाणं श्रुतिप्रमाणेन सह उक्तार्थस्थापनायोपात्तम् ॥</p>
<p>यथावा&ndash;</p>
<h2 id="यन-तव-सरववदस-तसमन-बधऽसत-समहत-शकत--मऽसत-गणऽनयतर-गण-भगवन-बध-त-सऽसत-शबदनयत--२०७३-">येन त्वं सर्वविदसि तस्मिन् बोधेऽस्ति सुमहती शक्तिः । माऽस्तु गुणेऽन्यत्र गुणो भगवन् बोधे तु सोऽस्ति शब्दनयात् ॥ २०७३ ॥</h2>
<p>भगवान् ज्ञानशक्त्यादिपरिपूर्णः तस्य संबुद्धिः हे भगवन् येन बोधगुणेन
षाड्गुण्यप्रथमभूतेन त्वं सर्ववित् ‘यस्सर्वज्ञस्सर्ववित्’ इत्युक्तरीत्या
सर्वज्ञः असि नित्यासंकुचितबोधवत्त्वादेव हि तव सर्वज्ञत्वमिति भावः ।
तस्मिन् बोधे ज्ञाने सर्वसाक्षात्काररूपे सुमहती शक्तिः
षाड्गुण्यान्तःपातिगुणविशेषः । सा च यदन्यैरशक्यत्वादघटितमिव भाति
तद्धटनसामर्थ्यरूपा । सर्वज्ञत्वनिर्वहणसामर्थ्यमिति तु तत्त्वम् । अस्ति
विद्यते । ‘पराऽस्य शक्तिः’ इत्युक्तरीत्या सर्वशक्तेस्तवापि
सर्ववित्त्वस्यानेन निष्पादितत्वादस्मिन् बोधे त्वत्तोऽपि महती
शक्तिरस्तीति भावः । नन्वियमुक्तिः कथं घटतां गुणे गुणस्यानङ्गीकारात् ।
गुणौ हि बोधशक्ती उभे अपीत्यत आह&ndash; माऽस्त्विति । अन्यत्र बोधादन्यस्मिन्
गुणे गुणान्तरं मास्तु अस्तु वा मा वेति भावः । बोधे तु बोधरूपे गुणे तु स
गुणः उक्तशक्तिरूपः अस्ति । एवं</p>
<hr>
<p>निर्धारणे किं प्रमाणमित्यत्राह&ndash; शब्दनयादिति । व्याकरणनयात् बोधे
गुणास्तित्वमुक्तमिति भावः । तत्पक्षे बुधधातोर्घञा निष्पन्ने बोधशब्धे
‘पुगन्तलघूपधस्य च' इति गुणविधानाद्गुणोऽस्तीति भावः । अत्र स्वविवक्षितस्य
बोधरूपगुणे सुमहाशक्तिरूपगुणसद्भावस्य
उपपादितशक्तिगुणशब्दगतश्लेषमूलाभेदाध्यवसायेन शब्दाशास्त्रीयप्रक्रियायाः
प्रमाणता ॥</p>
<p>यथावा&ndash;</p>
<h2 id="पदम-तवङगरच-परभवत-सवरणवरणसभगयम--वरणयत-शबदकघ-वरणदङग-बलय-इत-तसमत--२०७४-">पद्मे तवाङ्गरोचिः परिभवति स्वर्णवर्णसौभाग्यम् । वर्णयति शाब्दिकौघो वार्णादाङ्गं बलीय इति तस्मात् ॥ २०७४ ॥</h2>
<p>अत्र वर्णकार्यादङ्गाधिकारकार्यस्य बलीयस्त्वमभिदधाना ‘वार्णादाङ्गम्' इति
परिभाषा अङ्गवर्णशब्दप्रतिपाद्यार्थद्वयश्लेषभित्तिकाभेदाध्यवसायबलेन
स्वाभिमतार्थे प्रमाणत्वेनोपन्यस्तेति विशेषः ॥</p>
<p>यथावा&ndash;</p>
<h2 id="सवरथ-वबधत-परमचयत-नतय-च-मऽनतरङग-तवम--शबदकमनरह-परननतयदपयनतरङगमधकबलम--२०७५-">स्वार्थे विबाधते परमच्युत नित्यं च मेऽन्तरङ्गं त्वाम् । शाब्दिकमुनिराह परान्नित्यादप्यन्तरङ्गमधिकबलम् ॥ २०७५ ॥</h2>
<p>हे अच्युत! नित्य ‘नित्यो नित्यानाम्’ इति श्रुतेः । परं च ‘परः पराणाम्’
इति श्रुतेः । त्वां मे अन्तरङ्गं मनः कर्तृ स्वार्थे स्वाभीप्सितप्रयोजने
विषये बाधते पीडयतीति यावत् । ‘नूनं स्वार्थपरो लोको न वेद परसंकटम्' इति
भावः । अन्यत्र परं नित्यं च शास्त्रं कर्म अन्तरङ्गं अन्तरङ्गशात्रं कर्तृ
स्वार्थे विषये बाधते तत्प्रवृत्तिविघातकं भवतीत्यर्थः । अत्र</p>
<hr>
<p>स्वोक्तार्थे शाब्दिकपरिभाषां प्रमाणयति शाब्दिकेति । शाब्दिकमुनिः
पतञ्जलिः परान्नित्यादप्यन्तरङ्गमधिकबलमाह ।
‘परनित्यान्तरङ्गापवादानामुत्तरोत्तरं बलीयः’ इति परिभाषणादिति भावः ॥</p>
<p>यथावा&ndash;</p>
<h2 id="कपय-तवचयतखलकरम-वनशनमख-ततऽहमघम--तदवशगऽप-न-करयमकतवयह-ह-पणनयससय--२०७६-">कृपया तवाच्युताखिलकर्म विनाशोन्मुखं ततोऽहमघम् । तद्वशगोऽपि न कुर्यामकृतव्यूहा हि पाणिनीयास्स्युः ॥ २०७६ ॥</h2>
<p>हे अच्युत! तव कृपया मम अखिलं कर्म विनाशोन्मुखं, ततः कारणात् तद्वशगोऽपि
कर्मवश्योऽपि अहं अघं उत्तराघं न कुर्याम् । हि यस्मात् पाणिनीयाः
अकृतव्यूहाः &lsquo;अकृतव्यूहाः पाणिनीयाः’ इति परिभाषितत्वादिति भावः ।
‘निमित्तं विनाशोन्मुखं दृष्ट्वा तत्प्रयुक्तं कार्यं न कुर्वन्ति’ इति
परिभाषार्थः । अत्र विनाशोन्मुखकर्मानुरोधेन तत्प्रयुक्तोत्तराघस्याकरणे
पाणिनीयपरिभाषायाः प्रमाणीकरणात्कवेः पाणिनीयताऽपि प्रकटिता ॥</p>
<p>यथावा&ndash;</p>
<h2 id="यष-तवयऽनबनधसतष-भगवन-कथ-सवसरपय-सयत--यदह-वदनत-पदजञ-न-हयनबनधन-कतमसरपयमत--२०७७-">येषां त्वयाऽनुबन्धस्तेषां भगवन् कथं स्वसारूप्यं स्यात् । यदिह वदन्ति पदज्ञा न ह्यनुबन्धेन कृतमसारूप्यमिति ॥ २०७७ ॥</h2>
<p>हे भगवन्! येषां जनानां त्वया सह अनुबन्धः संबन्धः भवति भागवतत्वं
भवतीत्यर्थः । यद्वा निरवशेषाविद्यानिवृत्तिपूर्वकं परमे व्योम्नि संश्लेषः
भवतीत्यर्थः । तेषां जनानां असारूप्यं त्वदसरूपता कथंनु स्यात् शेषत्वेन
त्वया परिगृहीतानां त्वामेव ध्यायतां त्वत्सारूप्यं चतुर्भुजत्वादिकं
स्यादेव । यथा-</p>
<hr>
<p>क्रतुनयादिति भावः । ‘निरञ्जनः परमं साम्यमुपैति’ इति श्रुतिरत्रानुसंधेया
। यत् यस्मात्कारणात् पदज्ञाः व्याकरणविदः अनुबन्धेन &lsquo;ऋहलोर्ण्यत्&rsquo; इत्यादौ
कृतेन इत्संज्ञार्थकणकाराद्यनुबन्धेन कृतं असारूप्यं ‘पोरदुपधात्&rsquo;
इत्यादिविहितस्य यतः असरूपत्वं न भवतीति वदन्ति ‘नानुबन्धकृतमसारूप्यम्’
इति परिभाषणादिति भावः । तथाच शप्यं लभ्यमित्यादौ शपिलभ्यादेः ‘पोरदुपधात्'
इत्यनेन विहितो यत्प्रत्ययः ‘ऋहलोर्ण्यत्' इति विहितस्य ण्यतः बाधक एव भवति
। न तु &lsquo;वा सरूपोऽस्त्रियाम्&rsquo; इत्यनेन असारूप्यनिबन्धनवैकल्पिकबाधकत्वं
प्राप्नोतीत्यवधेयम् । अत्र श्रुतिस्मृतिशतप्रमाणसद्भावेऽपि चमत्कारातिशयाय
‘नानुबन्धकृतमसारूप्यम्’ इति शाब्दिकपरिभाषायाः श्लेषेणार्थान्तरं
परिकल्प्य प्रमाणीकरणम् ॥</p>
<p>यथावा-</p>
<h2 id="तव-परमवर-चनय-सम-वदननपरधयत-मरर--परवपरवरसतर-परवर-पणनरयदह-सम--२०७८-">त्वां परमवरं चान्यं समौ वदन्नापराध्यति मुरारे । पूर्वपरावरसूत्रे परावरौ पाणिनिर्यदाह समौ ॥ २०७८ ॥</h2>
<p>उत्कृष्टं त्वां त्वत्तोऽपकष्टेन देवतान्तरेण तुल्यं वदतो
जनस्यापराधाभावरूपेऽर्थे ‘पूर्वापरावरदक्षिणोत्तर’ इत्यादिपाणिनीयस्मृतेः
प्रमाणतयोपन्यासः । पूर्वोदाहरणेषु पाणिनिस्मृतिरभिमतार्थे प्रमाणीकृता ।
इह तु&ndash;</p>
<p>यस्तु नारायणं देवं सामान्येनाभिमन्यते ।<br>
स याति नरकं घोरं यावच्चन्द्रदिवाकरौ ॥<br>
यस्तु नारायणं देवं ब्रह्मरुद्रादिदैवतैः ।<br>
समत्वेन विजानाति स पाषण्डीति कथ्यते ॥</p>
<hr>
<p>इत्याद्युक्तारीत्या भगवतो नारायणस्य
देवतान्तरतुल्यकक्ष्यतावर्णनपरजननिन्दापरेण अनभिमतार्थे प्रमाणीकृतेति
वैलक्षण्यम् ॥</p>
<p>यथावा&ndash;</p>
<h2 id="तदवषण-पदमवययममनतमनवयय-सवरदय-त--एव-सत-पणनन-सवरदपदमवयय-कथमभण--२०७९-">तद्विष्णोः पदमव्ययमाम्नातमनव्ययं स्वराद्यं तु । एवं सति पाणिनिना स्वरादिपदमव्ययं कथमभाणि ॥ २०७९ ॥</h2>
<p>तत् विष्णोः पदं &lsquo;तद्विष्णोः परमं पदम्’ इत्याम्नातं स्थानं अव्ययं
अनश्वरं आम्नातं ‘तदक्षरे परमे व्योमन्&rsquo; इत्यादिश्रुत्या प्रतिपादितम् ।
स्वराद्यं स्वर्गादिकं पदं स्थानं तु अव्ययं न भवतीत्यनव्ययं नश्वरं
आम्नातम् । एवं सति एवं स्थिते पाणिनिना स्वरादि स्वर्गादिकं पदं स्थानं,
पक्षे स्वरादिगणपठितं पदं अव्ययं अनश्वरं अव्ययसंज्ञकं च कथमभाणि ‘स्वरादि
निपातमव्ययम्’ इति सूत्रेणेति भावः ॥</p>
<p>यथावा&ndash;</p>
<h2 id="सवमननशवरय-तव-कन-नपत-कववऽप-क-दषट--एव-सथतऽसय-पणनरह-नपत-कथ-नवत-वचनत--२०८०-">स्वामिन्नैश्वर्ये तव केन निपातः क्ववाऽपि किं दृष्टः । एवं स्थितेऽस्य पाणिनिराह निपातं कथं न्विति विचिन्ता ॥ २०८० ॥</h2>
<p>हे स्वामिन् हे सर्वेश्वर! ऐश्वर्ये जगदीश्वरत्वे विषये तव ‘एष सर्वेश्वर
एष भूताधिपतिः' इति श्रुतपारमैश्वर्यस्य तव निपातः भ्रंशः केन पुरुषेण क्व
वाऽपि किं दृष्टः न दृष्ट</p>
<p>एवेत्यर्थः । एवं स्थिते वस्तुस्वरूपे एवमवस्थिते पाणिनिः अस्य
एवंविधैश्वर्यवतस्तवेत्यर्थः । पक्षे अस्य स्वामिन्निति शब्दस्येत्यर्थः ।
निपातं भ्रंशं, अन्यत्र ऐश्वर्यरूपेऽर्थे लक्षणाभावे शब्दसाधुत्वाय</p>
<hr>
<p>स्वरूपेणोच्चारणरूपं निपातं कथंनु आह । ‘स्वामिनैश्वर्ये' इति सूत्रेण
ऐश्वर्यरूपार्थे स्वामिन्निति निपातितत्वादिति भावः । इत्यस्माकं विचिन्ता
॥</p>
<p>यथावा&ndash;</p>
<h2 id="परथम-पमन-समनतदचकशतसरवनमरपमत--शरतरह-पणनमनसतसय-कवचदव-तददमह-कथम--२०८१-">प्रथमः पुमान् समन्तादचीकशत्सर्वनामरूपमिति । श्रुतिराह पाणिनिमुनिस्तस्य क्वचिदेव तदिदमाह कथम् ॥ २०८१ ॥</h2>
<p>श्रुतिः—- ‘अनेन जीवेनात्मनाऽनुप्रविश्य नामरूपे व्याकरवाणि’ इति श्रुतिः
प्रथमः पुमान् परब्रह्मभूतः पुरुषोत्तमः समन्तात् सर्वतः सर्वनामरूपं
सर्वेषां नाम च रूपं च अनयोस्समाहारं, अन्यत्र पुमान् पुंलिङ्गः प्रथमः
प्रथम इति शब्दः समन्तात् सर्वनामताप्रयुक्तकर्यास्पदभूतासु सर्वासु
विभक्तिषु सर्वनामरूपं सर्वनामशब्दरूपं अचीकशत् प्रकाशितवान् इत्याह ।
पाणिनिमुनिस्तु तस्य प्रथमस्य पुंसः तदिदं सर्वनामरूपप्रकाशनं क्वचिदेव
एकदेश एवेति कथमाहेत्याश्चर्यम् । पुल्लिङ्गस्य प्रथमशब्दस्य जस्येव
सर्वनामतां ‘प्रथमचरमतयाल्पार्धकतिपयनेमाश्च’ इति
सूत्रेणावादीदित्याक्षेपपरिहारः ॥</p>
<p>अत्र पद्यत्रयेऽपि सूत्रस्य सर्वसंप्रतिपन्नार्थप्रत्यनीकार्थस्य
प्रकाशनपरतां श्लेषेण परिकल्प्य तदभेदाध्यवसायेन तत्प्रणेत्रधिक्षेपाय
वैहासिकेन प्रमाणतयोपन्यास इति विशेषः ॥</p>
<p>यथावा&ndash;</p>
<h2 id="सकलनयवषयनगमदधरणदरजष-फणनदरगरनत--कथमव-मतसय-रप-नयलप-त-वदनत-शबदवद--२०८२-">सकलनयविषयनिगमोद्धरणादरजुषि फणीन्द्रगिरिनेतः । कथमिव मात्स्ये रूपे नयलोपं ते वदन्ति शब्दविदः ॥ २०८२ ॥</h2>
<hr>
<p>हे फणीन्द्रगिरिनेतः! सकलानां नयानां मीमांसान्यायानां विषयः यो निगमः
वेदः तस्य उद्धरणे उद्धारे आदरजुषि ते तव मात्स्ये मत्स्यसंबन्धिनि रूपे
अवतारे शब्दविदः वैयाकरणाः नयलोपं कथं वदान्ति ।
सकलनयविषयभूतवेदोद्धरणालंकर्मीणे अवतारे नयलोपोक्तेरसंगतत्वादिति भावः ।
मात्स्ये रूपे मात्स्य इत्याकारके अण्णन्ते शब्दरूपे नयलोपं यलोपाभावं
‘सूर्यतिष्यागत्स्यमत्स्यानां य उपधायाः’ इति विहितयकारलोपस्य ‘मत्स्यस्य
ङ्याम्' इति नियमितत्वेन यलोपाप्रसक्तेरिति परिहारः । यद्वा फणीन्द्रगिरीति
भिन्नं पदम् । हे नेतः स्वामिन्! फणीन्द्रगिरि पतञ्जलिभाष्य
इत्यर्थोप्युपस्कार्यः । तदा सकलनयविषयनिगमोद्धरणादरजुषीत्यस्य उक्त
एवार्थः । व्याकरणभाष्यस्य वेदशब्दानुशासनार्थं प्रवृत्तत्वादिति भावः ।
अत्र स्वविवक्षितार्थप्रत्यनीकत्वं शब्दविद्वाक्यस्य श्लेषेण परिकल्प्य
तदधिक्षेपाय तदुक्तेः प्रमाणतया उपन्यासः । एवमग्रेऽप्यूह्यम् ॥</p>
<p>यथावा&ndash;</p>
<h2 id="वशवभरसहकत-वशवभर-एव-शषत-धतत--सवसय-शषभततयकत-सदगध-कवलपदजञ--२०८३">विश्वंभरासहोक्तौ विश्वंभर एव शेषतां धत्ते । सैवास्य शेषभूतेत्युक्तौ संदेग्धि केवलपदज्ञः ॥ २०८३</h2>
<p>विश्वंभरायाः भूदेव्याः सहोक्तौ सहसंलापावसरे विश्वंभरः भगवानेव शेषतां
तत्पारार्थ्यं धत्ते । पक्षे विश्वंभराशब्देन सहोक्तौ सहवचने विश्वंभर एव
शेषतां धत्ते विश्वंभरशब्द एक एवावशिष्यते ।
स्त्रीपुंसलक्षणमात्रविशेषसद्भावेन ‘पुमान् स्त्रिया’ इत्यनेन पुंस एकस्यैव
शेषताविधानादिति भावः । सैव विश्वंभरा भूरेव अस्य शेषभूतेत्युकौ ‘तथा
भूमिश्च नीला च शेषभूते मते मम’ इति भगवदुक्तौ, पक्षे विश्वंभराशब्द एव
अस्य विश्वंभरशब्दस्य शेषभूता अवशिष्टा इत्युक्तौ केव</p>
<hr>
<p>लपदज्ञः नतु परमपदज्ञः अनाघ्रातभगवच्छास्त्रसत्संप्रदायगन्धश्शुष्कवैयाकरणः
स्वाधीतव्याकरणमात्रदत्तदृष्टिरित्यर्थः । संदेग्धि &lsquo;पुमान् स्त्रिया’
इत्यनेन तल्लक्षणमात्रविशेषसद्भावे पुंस एवावशेषस्य विहितत्वात् कथं
स्त्रीलिङ्गस्य विश्वंभराशब्दस्यावशेषस्स्यादिति संशेते इति भावः । अत्र
केवलवैयाकरणेन केनचिदुपपादितार्थस्य व्याकरणविरोधं प्रदर्शयितुं
भगवच्छास्त्रवचनार्थोपनिबन्ध इति विशेषः । श्लेषोत्तम्भितत्वं तु पूर्ववदेव
॥</p>
<p>यथावा&ndash;</p>
<h2 id="एकमनकनगत-नतय-समनयमत-वच-वतथम--एकमनकनगत-नतयमसमनयमव-यदबरहम--२०८४-">एकमनेकानुगतं नित्यं सामान्यमिति वचो वितथम् । एकमनेकानुगतं नित्यमसामान्यमेव यद्ब्रह्म ॥ २०८४ ॥</h2>
<p>यद्वस्तु एकं अनेकेषु गवादिव्यक्तिषु अनुगतं अनुस्यूतं नित्यं
नाशाप्रतियोगि च । तत् सामान्यं जातिरित्यर्थः । &lsquo;जातिर्जातं च सामान्यम्&rsquo;
इत्यमरः । इति वचः ‘नित्यमेकमनेकानुगतं सामान्यम्’ इति नैयायिकवचनं वितथम्
। कुत इत्यत आह—- यत् यस्मात्कारणात् ब्रह्म एकं अनेकानुगतं नित्यमपि
असामान्यं अजातिरेव । परमार्थतस्तु एकं असदृशं अनेकेषु चेतनाचेतनेषु अनुगतं
अनुप्रविष्टं ‘यः पृथिव्यां तिष्ठन्, य आत्मनि तिष्ठन्,
अन्तःप्रविष्टश्शास्ता जनानाम्&rsquo; इत्यादिश्रुतेः । नित्यं ‘नित्यो
नित्यानाम्’ इति श्रवणात् । असामान्यं अनितरसदृशं ‘न तत्समश्चाभ्यधिकश्च
दृश्यते’ इति श्रुतेः । यद्वा असामान्यं अत्युत्कृष्टमित्यर्थः ।
‘सामान्यास्तु परार्थमुद्यमपरास्स्वार्थाविरोधेन ये’ इत्यादौ सामान्यशब्द
उत्कर्षापकर्षहीने हि प्रयुक्तः । अत्र स्वविवक्षितार्थप्रत्यनीकतां
न्यायविद्वाक्यस्य</p>
<hr>
<p>श्लेषेण परिकल्प्य तदधिक्षेपाय तद्वाक्यस्य प्रमाणतयोपन्यास इति पूर्वेभ्यो
वैलक्षण्यम् ॥</p>
<p>यथावा&ndash;</p>
<h2 id="असत-वरध-समतय-शरतय-उपबहण-कल-नयययम--शरतरव-तव-गणन-समतमपबहयत-हनत-नशशर--२०८५-">असति विरोधे स्मृत्या श्रुत्या उपबृंहणं किल न्याय्यम् । श्रुतिरेव तव गुणानां स्मृतिमुपबृंहयति हन्त नश्शौरे ॥ २०८५ ॥</h2>
<p>हे शौरे! विरोधे असति प्रत्यक्षश्रुतिविरोधे अविद्यमाने सति स्मृत्या
मन्वादिप्रणीतधर्मसंहितया श्रुत्याः वेदस्य उपबृंहणं अस्पष्टार्थविशदीकरणं
न्याय्यं मीमांसान्यायादनपेतम् । किलेति शास्त्रीयवार्तायाम् । सति तु
श्रुतिविरोधे स्मृतेरनादरणीयतैव । ‘औदुम्बरीं स्पृष्ट्वोद्गायेत्’ इति
स्पर्शनश्रुतिविरोधे ‘औदुम्बरी सर्वा वेष्टयितव्या’ इति
सर्ववेष्टनस्मृतेरिवेति भावः । तदेतत्सूत्रितं महर्षिणा&ndash; ‘विरोधे
त्वनपेक्ष्यं स्यादसति ह्यनुमानम्’ इति । एवं सति शास्त्रीयप्रस्थाने
विपरीतमेतदित्याह&ndash; श्रुतिरिति । तव गुणानां
सत्यत्वज्ञानत्वादिकल्याणगुणानां श्रुतिरेव ‘सत्यं ज्ञानमनन्तं ब्रह्म,
यस्सर्वज्ञस्सर्ववित्' इत्यादिगुणप्रतिपादिका श्रुतिरेव । पक्षे&ndash; निशमनमेव
नः अस्माकं स्मृतिं त्वत्कल्याणगुणादिविषयकां स्मृतिं
‘सर्वज्ञस्सर्वदृक्सर्वशक्तिर्ज्ञानबलर्द्धिमान्’
इत्यादिपराशरादिस्मृतिमित्यर्थः । अन्यत्र तव स्मरणं स्मृतिसंतानमिति यावत्
। उपबृंहयति अभिवर्धयति । हन्तेति वैपरीत्यचिन्तनजनिताश्चर्ये । अत्र
श्लेषगर्भस्वोक्तार्थवैचित्र्यपरिपोषाय
पूर्वमीमांसान्यायरूपशब्दप्रमाणोपन्यास इति पूर्वस्माद्विशेषः ॥</p>
<p>यथावा&ndash;</p>
<h2 id="पदनत-सकतसत-लघव-व-दधत-गरव">पादान्ते सक्तास्ते लघवो वा दधति गौरवं</h2>
<hr>
<h2 id="भगवन--नह-बरवम-मथय-छनदभजञ-कलतदभदधत--२०८६-">भगवन् । नाहं ब्रवीमि मिथ्या छन्दोभिज्ञाः किलैतदभिदधते ॥ २०८६ ॥</h2>
<p>हे भगवन्! ते तव पादान्ते चरणाग्रे । अन्यत्र– पद्यचतुर्थांशचरमभागे
सक्ताः संबद्धाः लघवो वा जातिगुणादिप्रयुक्तमहत्त्वहीना अपि । पक्षे&ndash; ते
इत्यस्य लघव इत्येतद्विशेषणता । ते लघवः ‘हस्वं लघु' इति सूत्रानुशिष्टा
वर्णाः । गौरवं पूज्यत्वं । पक्षे&ndash; वा इत्येतद्गौरवमित्यत्रान्वेति । वा
गौरवं विकल्पेन गुरुवर्णत्वं दधति । यदाहुः&ndash; &lsquo;सानुस्वारो विसर्गान्तो
दीर्घो युक्तपरश्च लः । वा पादान्तस्तु’ इति । अत्र
स्वोक्तचमत्कृतिस्थापनाय उदाहृतच्छन्दश्शास्त्रज्ञवचनं प्रमाणतयोपात्तमिति
विशेषः । छन्दोभिज्ञाः वेदज्ञा इत्यप्यर्थः प्रतीयते । तेन
प्रामाण्यातिशयप्रतीतिः ॥</p>
<p>यथावा&ndash;</p>
<h2 id="गरवसतवदभकत-कल-ऋजवऽनय-लघव-एव-वकरससय--एव-सत-वकर-गरमज-लघ-छनदस-बत-वदनत--२०८७-">गुरवस्त्वद्भक्ताः किल ऋजवोऽन्ये लघव एव वक्रास्स्युः । एवं सति वक्रं गुरुमृजुं लघुं छान्दसा बत वदन्ति ॥ २०८७ ॥</h2>
<p>हे भगवन्नित्यनुषज्यते । त्वद्भक्ताः गुरवः पूज्याः ‘एवमष्टविधा
भक्तिर्यस्मिन् म्लेच्छेऽपि वर्तते&rsquo; । ‘स च पूज्यो यथा ह्यहम्’ इत्युक्तेः
। ऋजवः करणत्रयसारूप्यशालिनः । अन्ये त्वदभक्ताः लघवः अल्पाः वक्राः
कुटिलस्वभावाः स्युः । एवं स्थिते छान्दसाः छन्दश्शास्त्रवेत्तारः
वैदिकाश्चेत्यप्युपस्कार्यम् । छान्दसा इत्येतत् ‘श्रोत्रियस्येव ते राजन्
मन्दकस्याविपश्चितः । अनुवाकहता बुद्धिः' इत्युक्तरीत्या
मन्दबुद्धिताद्योतनाय । गुरुं वक्रं लघुं ऋजुं च वदन्ति । बतेति
विपरीतकथनश्रवणजनितखेदे । अत्र ‘असौ</p>
<p>ग्वक्रो ज्ञेयोऽन्यो मात्रिको लृजुः’ इति छन्दश्शास्त्रविदां वचनस्य</p>
<hr>
<p>स्वाभिमतार्थविरोधितया तदधिक्षेपायोपन्यास इति पूर्वस्माद्विच्छित्तिविशेषः
॥</p>
<p>यथावा&ndash;</p>
<h2 id="तवय-वदधन-मतर-दवजरज-बधसहदभवतयनर--जगत-हरऽशषसम-धमनध-जयतष-परमणमह--२०८८-">त्वयि विदधानो मैत्रीं द्विजराजो बुधसुहृद्भवत्यनरिः । जगति हरेऽशेषसमो धामनिधे ज्यौतिषं प्रमाणमिह ॥ २०८८ ॥</h2>
<p>धामनिधे हे तेजोनिधे हे हरे भगवन्! पक्षे हे भास्वन्नित्यर्थः । त्वयि
भगवति भानौ च मैत्रीं शरणागतिं ‘विदितस्स हि धर्मज्ञश्शरणागतवत्सलः । तेन
मैत्री भवतु ते' इत्यत्र मैत्रीशब्दस्य शरणागत्यर्थकतया व्याख्यानात् ।
अन्यत्र सुहृत्त्वं विदधानः द्विजराजः ब्राह्मणमूर्धन्यः चन्द्रमाश्च ।
चन्द्रमसो भानुमन्मित्रत्वादिति भावः । बुधसुहृत् ब्रह्मवित्सौहार्दवान्
सौम्यग्रहस्य मित्रं च, चन्द्रमसस्तन्मित्रत्वात् । अनरिः
कामादिवैरिवर्गविधुरः । चन्द्रपक्षे शत्रुरहितः तस्य शत्रुग्रहविरहादिति
भावः । जगति अशेषेषु समः &lsquo;तुल्यो मित्रारिपक्षयोः’ इत्युक्तक्रमेण सर्वत्र
समदर्शी अन्यत्र शेषसम इति छेदः । शेषेषु उक्तग्रहातिरिक्तग्रहेषु समः भवति
। अन्येषां सर्वेषां तत्समत्वादिति भावः । इह अस्मिन्नर्थे ज्यौतिषं
ज्योतिश्शास्त्रं प्रमाणं ‘तीक्ष्णांशुर्हिमरश्मिजश्च सुहृदौ
शेषास्समाश्शीतगोः&rsquo; इति वराहमिहिराद्युक्तिः प्रमाणमिति भावः । अत्र
श्लेषमहिम्ना स्वोक्तार्थस्थापनाय ज्यौतिषरूपस्मृतेः प्रमाणताप्रापणमिति
पूर्वस्माद्विशेषः ॥</p>
<p>यथावा&ndash;</p>
<h2 id="हरदषटरय-हससस-महरचससतकरयञचत-करमत--उचचपदसथ-भवत-शरतवजजयतषमह-परमण-चत--२०८९-">हरिदृष्टिर्यो हंसस्स महार्चिस्सत्क्रियाञ्चितः क्रमतः । उच्चपदस्थो भविता श्रुतिवज्ज्यौतिषमिह प्रमाणं चेत् ॥ २०८९ ॥</h2>
<hr>
<p>यः हंसः यतिविशेषः भानुश्च । हरौ भगवति विषये दृष्टिः उपासनात्मकज्ञानं
यस्य स तथोक्तः । पक्षे हरौ सिंहराशौ दृष्टिर्यस्य तथोक्तः
कुम्भराशिस्थस्सन्निति भावः । तत्रावस्थितस्यैव तस्मात्सप्तमे सिंहे
दृष्टिसंभवात् ‘पश्यन्ति सप्तमान् सर्वे' इति हि ज्योतिर्विदः । सः
यतिविशेषः महार्चिस्सत्क्रियाञ्चितः महत्या अर्चिषः
आतिवाहिकाद्यभूतस्याग्नेः सत्क्रियया सत्कारेण अञ्चितः युक्तः क्रमतः
अर्चिषोऽहरह्न आपूर्यमाणपक्षम्' इत्याद्युक्तदिनपूर्वपक्षादिक्रमेण
उच्चपदस्थः परस्मिन् पदे स्थितः भविता । पक्षे सः कुम्भराशिगतो भानुः
क्रमतः मीनराशिप्राप्तिपूर्वकं सत्क्रियाञ्चितः संश्चासौ क्रियः मेषराशिः
‘क्रियताबुरुजतुमकुलीयलेयपाथोनजूककौर्प्याख्याः’ इति ज्योतिर्विद्भिः
मेषादीनां क्रमेण क्रियादिसंज्ञाया उक्तत्वात् । तस्मिन् अञ्चितः गतस्सन्
उच्चपदस्थः उच्चस्थानस्थितः ‘अजवृषभ' इत्यादिना मेषस्य तदुच्चस्थानतोक्तिः
। अतएव महार्चिः महादीप्तिः ‘स्वोच्चे प्रदीप्तः' इति विद्यामाधवोक्तेः ।
भविता । स्पष्टमन्यत् । अत्राप्यभिमतेऽर्थे ज्यौतिषस्य प्रमाणता ॥</p>
<p>यथावा&ndash;</p>
<h2 id="कवयसतवपमन-कथयनत-हरनमण-हरमण-च--अनयरन-वरणभद-यदचयत-कषण-तनन-खल-मथय--२०९०-">कवयस्तवोपमानं कथयन्ति हरिन्मणिं हरिमणिं च । अनयोर्न वर्णभेदो यदुच्यते कृष्ण तन्न खलु मिथ्या ॥ २०९० ॥</h2>
<p>हे कृष्ण! नीलनीरदश्यामलेति भावः । कवयः हरिन्मणिं मरकतं हरिमणिं
इन्द्रनीलं च तव उक्तवर्णस्य भवतः उपमानं कथयन्ति कथं
हरिन्नीलवर्णयोरुक्तरत्नयोश्श्यामलवर्णस्य तव</p>
<p>चोपमानोपमेयभाव इत्याशङ्क्य समाधत्ते&ndash; अनयोरिति । अनयोः हरिन्मणिहरिमण्योः
वर्णभेदः नेति यदुच्यते कविभिरिति शेषः ।</p>
<hr>
<p>तत् न मिथ्या खलु अनयोरुक्तशब्दयोः नवर्णेनैव भेदो
नान्यवर्णैरित्यर्थान्तरमपि चमत्कारि । अत्र भगवतो नीलतोयदनीलस्य
हरिन्मणिहरिमण्युभयसादृश्यवर्णनाय तयोर्वर्णभेदाभाववर्णनरूपेऽभिमतेऽर्थे
‘कमलासंपदोः कृष्णहरितोर्नागसर्पयोः’ इत्यारभ्य
‘दानवासुरदैत्यानामैक्यमेवाभिसंहितम्’ इत्यालंकारिकोक्तिः प्रमाणभावं
प्रापिता ॥</p>
<p>एवं शास्त्रान्तरलौकिकवाक्यरूपाण्यपि शब्दप्रमाणान्युदाहार्याणि ।
‘आचारश्चैव साधूनामात्मनस्तुष्टिरेव च' इति
प्रमाणप्रतिपादिताचारात्मतुष्ट्योरपि
मीमांसकोक्तधर्मप्रमाणयोर्वेदशब्दानुमापकतया शब्दप्रमाण एवान्तर्भावः ॥</p>
<p>तत्राचारप्रमाणं यथा&ndash;</p>
<h2 id="सरसस-कथ-पप-वर-यसयचरनत-तव-तषटय--वरतममतमहगरशवर-सदसचच-वभवयमह-सदचरत--२०९१-">सौरिस्स कथं पापो वारे यस्याचरन्ति तव तुष्ट्यै । व्रतममितमहिगिरीश्वर सदसच्च विभाव्यमिह सदाचारात् ॥ २०९१ ॥</h2>
<p>हे अहिगिरीश्वर! सः सौरिः शनिः कथं पापः । तस्य ज्यौतिषोक्तं पापत्वं न
घटत इति भवः । तत्र हेतुमभिप्रयन्नाह&ndash;यस्येति । यस्य शनेः वारे तव
तुष्ठ्यै अमितं व्रतं उपवासादिनियमं आचरन्ति सन्त इति शेषः । कथमाचारादेव
तस्यापापत्वं निर्णेयमित्यत आह&ndash; सदति । इह लोके सत् साधु असच्च असाधु वा
सतां आचारादेव विभाव्यं निर्णेयं हि । स्ववारे सतां
श्रीनिवासप्रीणनव्रताद्याचारदर्शनात्सौरेः पापत्ववाचोयुक्तिरयुक्तेति भावः
। अत्र शनेरपापत्वनिर्णये तद्वारे व्रताचरणरूपस्सदाचारः प्रमाणतयोपन्यस्तः
। ‘आचारो नाम शिष्टानामभिमतो दयादाक्षिण्यादियुको वृत्तिविशेषः' इति
माधवीये ॥</p>
<hr>
<p>आत्मतुष्टिप्रमाणं यथा&ndash;</p>
<h2 id="भकत-परपततरथव-भवदपतससधन-समत-तदप--परपदन-एव-वशषतपरतषऽसमदश-वषदरमण--२०९२-">भक्तिः प्रपत्तिरथवा भवदाप्तेस्साधने स्मृते तदपि । प्रपदन एव विशेषात्परितोषोऽस्मादृशां वृषाद्रिमणे ॥ २०९२ ॥</h2>
<p>अत्र&ndash;</p>
<p>भक्त्या परमया वाऽपि प्रपत्त्या वा महामुने ।<br>
प्राप्योऽहं नान्यधा प्राप्यो मम कैंकर्यलिप्सुभिः ॥</p>
<p>इति विकल्पितयोर्भक्तिप्रपत्त्योः प्रपदन &lsquo;एवास्मादृशां
प्रवृत्तावात्मतुष्टिरूपं प्रमाणमुपन्यस्तम् ॥</p>
<p>एवं प्रमाणं श्रुतिलिङ्गादिकमपि मीमांसकोक्तं प्रमाणं संभवदिहोदाहार्यम् ॥</p>
<p>तत्र श्रुतिर्यथा&ndash;</p>
<h2 id="नमनव-हररस-तव-दरत-हरस-कमतर-लङगन--सवकरपरकषठकङकणसमकषण-न-खल-दरपणपकष--२०९३-">नाम्नैव हरिरसि त्वं दुरितं हरसे किमत्र लिङ्गेन । स्वकरप्रकोष्ठकङ्कणसमीक्षणे न खलु दर्पणापेक्षा ॥ २०९३ ॥</h2>
<p>अत्र श्रीनिवासस्य हरिरित्यभिधानश्रुत्या सकलदुरितहारित्वं समर्थितम् ।
‘श्रुतिर्नाम निरपेक्षरवः&rsquo; इत्याहुस्तन्त्रविदः ॥</p>
<p>यथावा&ndash;</p>
<h2 id="धतस-नभयमदरमभय-बरहमत-यचछरतऽस-हर--शरतय-परम-तततव-नरणत-क-न-लङगमदरयत--२०९४-">धत्से नाभयमुद्रामभयं ब्रह्मेति यच्छ्रुतोऽसि हरे । श्रुत्या परमे तत्त्वे निर्णीते को नु लिङ्गमाद्रियते ॥ २०९४ ॥</h2>
<p>हे हरे श्रीनिवास! त्वं अभयमुद्रां
ऊर्ध्वाग्राङ्गुळिकपाणितलप्रदर्शनरूपामभयसूचनीं मुद्रां न धत्से न धारयसे ।
श्रीनिवासस्यावाक्कृताग्राङ्गुळिककरतलप्रदर्शनरूपवरदानसुचकमुद्रावहनेन</p>
<hr>
<p>तादृशाभयमुद्रावहनाभावात्तथोक्तिः । यत् यस्मात् त्वं अभयं ब्रह्मेति
श्रुतोऽसि ‘एतदमृतमेतदभयमेतद्ब्रह्म’ इति, ‘अभयं वै ब्रह्म’ इति च
श्रुतिप्रथितोऽसि । अविद्यमानं भयं यस्मादिति पञ्चमीबहुव्रीहिः । तथाहि&ndash;
श्रुत्या अभिधानश्रुत्यैव परमे श्रेष्ठे तत्त्वे अर्थयाथात्म्ये निर्णीते
सति लिङ्गं तदनुमापकं सामर्थ्यरूपं कोनु आद्रियते । श्रुत्यैवार्थनिर्धारणे
दुर्बललिङ्गादरणं न क्रियत एवेति भावः । किंच &lsquo;नारायणः परं ब्रह्म तत्त्वं
नारायणः परः’ इत्यादिश्रुत्या नारायणस्यैव परतत्वत्वे निर्णीते सति लिङ्गं
शिवलिङ्गं कोनु नामाद्रियते । श्रुत्यर्थयाथात्म्यवेत्ता नारायणादन्यं
रुद्रादिकं परतत्त्वतया नाद्रियत इत्यर्थोsपि प्रतीयते । अत्र श्रीनिवासस्य
‘अभयम्’ इति श्रुत्या अभयमुद्राधारणरूपलिङ्गानावश्यकत्वं समर्थितम् ॥</p>
<p>यथावा&ndash;</p>
<h2 id="शरतरह-शरपतरत-ममभय-कमत-शङखचकर-परक--अजह-कमहगरनद-शरतऽरथ-न-खल-लङगमदरयत--२०९५-">श्रुतिराह श्रीपतिरिति मामाभ्यां किमिति शङ्खचक्रे प्राक् । अजहाः किमीहगिरीन्दो श्रौतेऽर्थे न खलु लिङ्गमाद्रियते ॥ २०९५ ॥</h2>
<p>हे अहिगिरिन्दो! श्रुतिः ‘ह्रीश्च ते लक्ष्मीश्च पत्न्यौ’ इत्यादिश्रुतिः
मां श्रीपतिरित्याह । आभ्यां शङ्खचक्राभ्यां मम किं साध्यं श्रीपतित्वस्य
श्रुत्यैव निर्णये शङ्खचक्रधारणरूपलिङ्गेन किं प्रयोजनमिति प्राक् पूर्वं
शङ्खचक्रे अजहाः अत्याक्षीः किमित्युत्प्रेक्षा । तथाहि श्रुते
निरपेक्षरवसिद्धेऽर्थे लिङ्गं नाद्रियते तान्त्रिक्तैरिति</p>
<p>शेषः । अत्राप्युदाहृतश्रुत्या शङ्खचक्रधारणानावश्यकता समर्थिता ।
अत्रान्यहेतुकश्शङ्खचक्रत्याग उक्तहेतुकस्संभाव्यते । अत्र
कस्यचिद्राज्ञश्शत्रुविजयाय भगवान् श्रीनिवासश्शङ्खचक्रे व्यतारीदिति
पौराणिकी कथाऽनुसंहिता ॥</p>
<hr>
<p>लिङ्गं यथा&ndash;</p>
<h2 id="भवनपकरहतसतव-न-भगवन-परवततरकऽप--कनत-सवरथ-मनय-नखलशररतवमव-तदवदत--२०९६-">भुवनोपकारहेतोस्तव नो भगवन् प्रवृत्तिरेकाऽपि । किन्तु स्वार्था मन्ये निखिलशरीरत्वमेव तद्वदति ॥ २०९६ ॥</h2>
<p>अत्र भगवतश्रीनिवासस्य ‘यस्य पृथिवी शरीरम्’
इत्यादिश्रुतिप्रसिद्धसर्वोपकारकसर्ववस्तुशरीरकत्वलिङ्गेन तत्प्रवृत्तेः
स्वप्रोजनैकतत्परत्वं समर्थितम् ॥</p>
<p>ननु लिङ्गस्य सामर्थ्यात्मकस्य शब्दप्रमाणबहिर्भूततया शब्दप्रमाणप्रस्तावे
कथमुदाहरणमिति चेन्न, स्वतस्तस्य प्रमाणताविरहेण वेदानुमापकतयैव
प्रमाणत्वाच्छब्दप्रमाण एवान्तर्भावितत्वात् । एवं लौकिकलिङ्गानामपि
लौकिकशब्दोन्नायकतया लौकिकशब्द एवान्तर्भावः ।
तादृशलिङ्गमप्येवमेवोदाहार्यम् ॥</p>
<p>वाक्यं यथा&ndash;</p>
<h2 id="अघनषकतपरकरण-परबल-नशचतय-तवक-वकयम--जनन-वण-शरण-तव-परकरणत-वकयमव-ह-बलय--२०९७-">अघनिष्कृतिप्रकरणे प्रबलं निश्चित्य तावकं वाक्यम् । जननि वृणे शरणं त्वां प्रकरणतो वाक्यमेव हि बलीयः ॥ २०९७ ॥</h2>
<p>अघनिष्कृतिप्रकरणे प्रायश्चित्तप्रसक्तौ सत्यां तावकं वाक्यं&ndash;</p>
<p>‘प्रायश्चित्तप्रसङ्गे तु सर्वपापसमुद्भवे ।<br>
मामेकां देवदेवस्य महिषीं शरणं व्रजेत् ॥</p>
<p>इति लक्ष्मीतन्त्रोक्तं त्वद्वाक्यं प्रबलं निश्चित्य हे जननि श्रीः!
त्वां शरणं वृणे । हि यस्मात् प्रकरणतः उभयाकाङ्क्षालक्षणात् वाक्यं
समभिव्याहारलक्षणं वाक्यं बलीयः प्रबलं आहुः । तान्त्रिका इति शेषः । तथाच
पारमर्षं सूत्रम्&ndash; ‘श्रुतिलिङ्गवाक्यप्रकरणस्थानसमाख्यानां समवाये
पारदौर्बल्यमर्थवि</p>
<hr>
<p>प्रकर्षात्’ इति, ‘निरपेक्षो रवश्श्रुतिः । सामर्थ्यं लिङ्गम् ।
समभिव्याहारो वाक्यम् । उभयाकाङ्क्षा प्रकरणम् । देशसामान्यं स्थानम् ।
यौगिकश्शब्दसमाख्या&rsquo; इति संक्षेपः । अत्र
प्रकरणवाक्यरूपशब्दप्रतिपाद्यार्थद्वयश्लेषमूलाभेदाध्यवसायोत्तम्भितेन
प्रकरणाद्बलीयसा वाक्येनोक्तार्थसमर्थनम् ॥</p>
<p>यथावा&ndash;</p>
<h2 id="नमनव-मधव-तवययततदररण-कमर-एष-इत--वकय-कशशरददधयचछरतलङगभय-ह-दरबल-वकयम--२०९८-">नाम्नैव माधवे त्वय्यात्तदरारिणि कुमार एष इति । वाक्यं कश्श्रद्दध्याच्छ्रुतिलिङ्गाभ्यां हि दुर्बलं वाक्यम् ॥ २०९८ ॥</h2>
<p>हे भगवन्! नाम्नैव माधवे ‘माधवं वेङ्कटगिरौ' इति भगवच्छास्त्रोकेरिति भावः
। अनेनाभिधानश्रुतिर्दर्शिता । आत्ते श्रीभगवद्रामानुजाचार्यात्स्वीकृते
दरारिणी शङ्खचक्रे येन तस्मिन्निति लिङ्गम् । त्वयि एष कुमारः स्कन्द इति
केषांचिन्मूर्खाणां वाक्यं कश्श्रद्दध्यात् । हि यस्मात् श्रुतिलिङ्गाभ्यां
तदपेक्षया वाक्यं दुर्बलम् । पूर्वोदाहरणे प्रकरणाद्वाक्यस्य प्राबल्यं
प्रादर्शि । अत्र तु श्रुतिलिङ्गापेक्षया तस्य दौर्बल्यमिति विशेषः ।
अन्यत्तुल्यम् ॥</p>
<p>प्रकरणं यथा&ndash;</p>
<h2 id="यतरकववऽसत-तव-गणकथपरकरण-तदव-सधजन--आदरयत-न-सथन-परमप-ततपरकरणदध-हनबलम--२०९९-">यत्रक्ववाऽस्तु तव गुणकथाप्रकरणं तदेव साधुजनैः । आद्रियते न स्थानं परमपि तत्प्रकरणाद्धि हीनबलम् ॥ २०९९ ॥</h2>
<p>हे भगवन्! तव गुणकथायाः प्रकरणं प्रस्तावः यत्रक्ववा अस्तु अप्रशस्तेऽपि
देशे अस्त्वित्यर्थः । तदेव त्वद्गुणकथाप्रकरणमेव साधुजनैः भागवतैः
आद्रियते परं स्थानं परमं पदमपि नाद्रियते तेषां भगवत्कथैकभोग्यत्वादिति
भावः । तत्</p>
<hr>
<p>परं स्थानं परत्वेन सूत्रोक्तं देशसामान्यरूपस्थानं च प्रकरणादपि
प्रस्तावादपि उभयाकाङ्क्षारूपप्रकरणादपि च हीनबलं दुर्बलं हि ।
पारदौर्बल्यस्य सूत्रितत्वादिति भावः । अत्र
उक्तरीत्याप्रकरणस्थानशब्दवाच्यार्थद्वयश्लेषभित्तिकाभेदाध्यवसायदत्तहस्तेन
प्रकरणेन विवक्षितार्थसमर्थनम् ॥</p>
<p>स्थानं यथा&ndash;</p>
<h2 id="सथनन-वयपदषट-भत-समखयऽप-वङकटश-तव--यतकथत-जमनन-सथन-बलवततर-समखयय--२१००-">स्थानेन व्यपदिष्टा भाति समाख्याऽपि वेङ्कटेश तव । यत्कथितं जैमिनिना स्थानं बलवत्तरं समाख्यायाः ॥ २१०० ॥</h2>
<p>हे वेङ्कटेश! तव श्रुतिशतप्रथितवैभस्येति भावः । समाख्याऽपि नामापि
स्थानेन त्वदावासभूतवेङ्कटाद्रिलक्षणस्थानेन व्यपदिष्टा व्यपदेशं ख्यातिं
प्राप्ता &ldquo;वसिष्ठव्यपदेशिनः’ इतिवत् वेङ्कटाद्रिरूपस्थानपुरस्कारेणैव हि तव
वेङ्कटेश इत्यभिधेति भावः । यत् यस्मात् जैमिनिना समाख्यायाः
यौगिकशब्दरूपसमाख्याया: नाम्नश्च तदपेक्षयेत्यर्थः । स्थानं देशसामान्यरूपं
आवासभूतं च स्थानमेव बलवदिति कथितं परदौर्बल्यसूत्रेण । तस्मात् तव
समाख्याऽपि स्थानेन व्यपदिष्टा भातीति योजना । अत्र
समाख्यास्थानशब्दप्रतिपाद्यार्थद्वयश्लेषमूलाभेदातिशयैकीकृतेन स्थानेन
भगवत्समाख्याया व्यपदेश्यत्वं समर्थितम् ॥</p>
<p>समाख्या यथा&ndash;</p>
<h2 id="वधसस-कततवसससनत-वदधशरवशच-वशवतमन--ननतसतवमतर-मन-भवत-ह-यषमतसमखयव--२१०१-">वेधास्स कृत्तिवासास्सान्ता वृद्धश्रवाश्च विश्वात्मन् । नान्तस्त्वमत्र मानं भवति हि युष्मत्समाख्यैव ॥ २१०१ ॥</h2>
<hr>
<p>हे विश्वात्मन्! इदं अत्रैव
उदाहरिष्यमाणवचनस्थविश्वात्मशब्दप्रत्यभिज्ञापकम् । स इत्येतत्
वेधःप्रभृतिषु सर्वेष्वप्यनुषञ्जनीयम् । सः लोकस्रष्टृतया प्रख्यातः वेधाः
चतुर्मुखः, सः जगत्संहर्तृत्वेन प्रसिद्धः कृत्तिवासाः पिनाकी, सः
अमराधीशत्वेन प्रथितः वृद्धश्रवाः इन्द्रश्च सान्ताः अन्तेन सह वर्तन्त इति
तथोक्ताः । विनश्वरा इत्यर्थः । पक्षे उक्तास्सर्वेऽपि शब्दास्सकारान्ता
इत्यर्थः । सः ‘अजरोऽमृतः । विजरो विमृत्युः । सत्यं ज्ञानमनन्तम्' इति
श्रुतिशतख्यापितः त्वं नान्तः अनन्तः नशब्दपूर्वको बहुव्रीहिः । नित्य
इत्यर्थः । पक्षे विश्वात्मन्निति शब्दो नकारान्त इत्यर्थः । अत्र मानं
प्रमाणं युष्माकं ते च त्वं च यूयं तेषां ‘त्यदादीनां मिथस्सहोक्तौ यत्परं
तच्छिष्यते’ इति परैकशेषः । समाख्या नामैव । अत्र&ndash;</p>
<p>ब्रह्मादिषु प्रलीनषु नष्टे लोके चराचरे ।<br>
आभूतसंप्लवे प्राप्ते प्रलीने प्रकृतौ महान् ।<br>
एकस्तिष्ठति विश्वात्मा स तु नारायणः प्रभुः ॥</p>
<p>इति श्रीमन्महाभारतवचनं,</p>
<p>ब्रह्मा शम्भुस्तथाऽर्कश्च चन्द्रमाश्च शतक्रतुः ।<br>
एतदाद्यास्तथैवान्ये युक्ता वैष्णवतेजसा ॥<br>
जगत्कार्यावसानेषु वियुज्यन्ते स्वतेजसा ।<br>
वितेजसश्च ते सर्वे पञ्चत्वमुपयान्ति च ॥</p>
<p>इति श्रीविष्णुधर्मोत्तरवचनं चार्थतः प्रत्यभिज्ञाप्यते । अत्र
विवक्षितेऽर्थे समख्यायाः प्रमाणता ॥</p>
<p>यथावा&ndash;</p>
<h2 id="नतनवहन-करत-नतर-चकर-समदधय">नतनिवहेन क्रीतो नितरां चक्री समिद्धया</h2>
<hr>
<h2 id="भकतय--चकरत-समखयव-करततवममषय-वदत-ससपषटम--२१०२-">भक्त्या । चक्रीति समाख्यैव क्रीतत्वममुष्य वदति सुस्पष्टम् ॥ २१०२ ॥</h2>
<p>चक्रीति समाख्या नामैव अमुष्य भगवतः क्रीतत्वं क्रयणकर्मत्वं, पक्षे
क्रीत्याकारकवर्णेन इतत्वं युक्तत्वम् । अत्रापि स्वविवक्षिते
क्रीतत्वरूपेऽर्थे शब्दार्थतादात्म्यमूलकश्लेषमहिम्ना समाख्यैव प्रमाणतां
गमिता । अत्र ‘भक्तिक्रीतो जनार्दनः' इति प्रमणार्थोऽनुसंधेयः ॥</p>
<p>यथावा&ndash;</p>
<h2 id="तवतपदवधत-रवरह-खऽटषवगरसर-भवन-भगवन--वयगरऽपयभवननन-समखययववगमयतऽरथऽस--२१०३-">त्वत्पदविधुतो रविरिह खेऽटेष्वग्रेसरो भवन् भगवन् । व्यग्रोऽप्यभवन्नूनं समाख्ययैवावगम्यतेऽर्थोऽसौ ॥ २१०३ ॥</h2>
<p>हे भगवन्! रविः भानुः रविशब्दश्च । त्वत्पदेन तव</p>
<p>चरणरुचेति यावत् विधुतः अतएव खेटेषु गर्ह्येषु ‘खेटगर्ह्याणकास्समाः’
इत्यमरः । गगनचारिषु ग्रहेष्विति तत्त्वम् । अग्रेसरः श्रेष्ठः अन्यत्र
अग्रे आदौ सरः शब्दार्थतादात्म्यबलेन रेफविशिष्ट इत्यर्थः । भवन् सन्
व्यग्रोऽपि व्याकुलोपि अभवत् । विः विवर्णः अग्रे प्रान्ते यस्य स
तथाभूतश्च &ldquo;अग्रं पुरस्तादुपरि परिमाणे पलस्य च । आलम्बने समूहे च प्रान्ते
च स्यान्नपुंसकम् । अधिके च प्रधाने च प्रथमे चाभिधेयवत्&rdquo; इति मेदिनी ।
अभवत् । नूनमिति सम्भावनायाम् । अत्र तस्य समाख्ययैवायमर्थः अवगम्यते ।
उक्तरीत्या समाख्यया तादृशार्थलाभादिति भावः । अत्रापि स्वविक्षितेऽर्थे
समाख्यैव श्लेषमहिम्ना प्रमाणीकृता ॥</p>
<hr>
<p>यथावा&ndash;</p>
<h2 id="वधरह-वभ-भवनमखवपरतपनन-धतसततससखयमगत--असय-समखयव-वदतयममरथ-कनवहनयममसनत--२१०४-">विधुरिह विभो भवन्मुखविप्रतिपन्नो धुतस्ततस्सख्यमगात् । अस्य समाख्यैव वदत्यमुमर्थं किंन्विहान्यमीमांसनतः ॥ २१०४ ॥</h2>
<p>हे विभो स्वामिन्! इह विधुः इन्दुः भवन्मुखेन भवन्मुखे वा विप्रतिपन्नः
विप्रतिपत्तिं गतः विरोधं प्राप्त इत्यर्थः । अत एव ततः
सार्वविभक्तिकस्तसिः तेन मुखेनेत्यर्थः । धुतः तिरस्कृत इति यावत् । तत
इत्येतत् मध्यमणिन्यायेनोभयान्वयि । ततः तेन सह सख्यं सौहार्दं अगात्
उत्कृष्टेनावधीरितस्य निकृष्टस्य कुशलमतेर्झडिति तदाश्रयणमेवोचितमिति भावः
। अमुमर्थं उक्तमर्थं अस्य विधोः समाख्यैव वदति प्रकाशयति । इह
अस्मिन्विषये अन्यमीमांसनतः किं विचारान्तरमनावश्यकमिति भावः ।
समाख्यापक्षे तु&ndash; विधुः विधुशब्दः विभो अभवत् इति छेदः । मुखे प्रथमभागे
विप्रतिपन्नः वि इत्याकारकाक्षरेणाश्रितः अभवत् आसीत् । ततः अनन्तरं धुतः
सार्वविभक्तिकस्तसिः । धुवर्णेन सख्यं साहित्यमिति यावत् । अगात् प्रापत् ।
विधुशब्द एवंनिष्पन्न इत्यर्थः । अन्यत्पूर्ववत् ॥</p>
<p>यथावा&ndash;</p>
<h2 id="आद-सवरदधशशरधर-मधय-तरसतऽप-सतरम--मनगहतऽनतऽभदसय-समखयव-तमममहरथम--२१०५-">आदौ स्वाराद्धश्श्रीधर मध्ये त्रासितोऽपि सुत्रामा । मानुगृहीतोऽन्तेऽभूदस्य समाख्यैव तमिममाहार्थम् ॥ २१०५ ॥</h2>
<p>हे श्रीधर! सुत्रामा इन्द्रः सुत्रामेति शब्दश्च । आदौ</p>
<p>दुर्वासश्शापोपप्लवात्पूर्वं स्वः स्वर्गः राद्धं सिद्धं यस्य सः स्वा</p>
<hr>
<p>राद्धः स्वः स्वर्गे राद्धः संसिद्ध इति वा । सर्वैश्वर्यपरिपूर्ण इत्यर्थः
‘रो रि’ इति रेफलोपे ‘ढ्रलोपे’ इति पूर्वस्याणो दीर्घः । शब्दपक्षे तु&ndash;आदौ
सु इति वर्णं आराद्धं येन सः स्वाराद्धः । मध्ये
दुर्वासश्शापलक्ष्मीकटाक्षलाभयोरन्तराळसमये त्रासितः वैरोचनिप्रभृतिभिः
पदभ्रंशनादिना भीषितोऽपि । अन्यत्र मध्ये सु मा इति वर्णद्वयान्तरे
त्रासितः त्रा इति वर्णसमुदयः आसितः उपवेशितः यस्य स तथोक्तः । च इति
वर्णसमूहेन सितः बद्धः संबद्ध इति वा । अपिरत्र समुच्चये ।
त्रासितश्चेत्यर्थः । अन्ते पर्यवसाने मानुगृहीतः लक्ष्मीकटाक्षविषयीकृत
इत्यर्थः । अन्यत्र अन्ते चरमभागे मानुगृहीतः मा इति वर्णेन घटित इति यावत्
। अभूत् । तमिममर्थं अस्य सुत्राम्णः समाख्यैव आह सुत्रामेति समाख्ययैव
वेदितेऽस्मिन्नर्थे पौराणिकोक्तिपर्यन्तानुधावनं नापेक्षितमिति भावः । अत्र
उपपादिते स्वाभिमतेऽर्थे समाख्यायाः प्रमाणता ॥</p>
<p>यथावा&ndash;</p>
<h2 id="मपममपतरनतरबभरत-तदधनसतत-एवयम--यद-दरगरहऽयमरथ-वमशयत-सध-ततसमखयव--२१०६-">मापमुमापतिरन्तर्बिभर्ति तदधीनसत्त एवायम् । यदि दुर्ग्रहोऽयमर्थो विमृश्यतां साधु तत्समाख्यैव ॥ २१०६ ॥</h2>
<p>उमापतिः शिवः मापं श्रीनाथं अन्तर्बिभर्ति अन्तरात्मतया दधाति ।</p>
<p>ममान्तरात्मा तव च येचान्ये देहिसंज्ञिताः ।<br>
विष्णुरात्मा भगवतो भवस्यामिततेजसः ॥</p>
<p>इत्यादिप्रमाणादिति भावः । अत एव अयं उमापतिः तदधीनसत्त एव
तदायत्तस्वरूपस्थितिप्रवृत्तिभेद इत्यर्थः । अयमर्थः</p>
<p>अन्तर्यामिब्राह्मणार्थाविसंवादिप्रदर्शितप्रमाणसंप्रतिपन्नोऽर्थः
दुर्ग्रहो</p>
<hr>
<p>यदि अल्पप्रज्ञैर्दुर्विज्ञानश्चेत् साधु सम्यक् तत्समाख्यैव
उमापतिसमाख्यैव विमृश्यतां विमर्शे अयमर्थस्स्फुटीभविष्यत्यल्पज्ञानामपीति
भावः । समाख्यापक्षे तु उमापतिः उमापतिशब्दः अन्तः आद्यन्ताक्षरयोर्मध्ये
मापं माश्च पश्च अनयोस्समाहारः मापं एवंरूपं वर्णसमुदयं बिभर्ति । अतएव अयं
उमापतिशब्दः तदधीनसत्तः मापवर्णायत्तस्वस्थितिः उक्तमापवर्णाभावे
उमापतिशब्दसत्ताया दुर्घटत्वादिति भावः । अत्र स्वविवक्षिते
उमापतेर्भगवदन्तरात्मकत्वे उमापतिसमाख्यायाः प्रमाणीकरणम् ॥</p>
<p>यथावा&ndash;</p>
<h2 id="सत-भवत-सरवभगय-कमक-इतरमषसय-य-भगवन--अमकसस-कक-एव-सयदतदवकत-ततसमखयव--२१०७-">सति भवति सर्वभोग्ये कामुक इतरामिषस्य यो भगवन् । अमुकस्स काक एव स्यादेतद्वक्ति तत्समाख्यैव ॥ २१०७ ॥</h2>
<p>हे भगवन्! सर्वभोग्ये सर्वैस्सर्वप्रकारेण भोग्ये भवति सत्यपि यः
इतरामिषस्य भोग्यवस्त्वन्तरस्य &lsquo;आमिषं पुंनपुंसकम् । भोग्यवस्तुनि
संभोगेऽप्युत्कोचे पललेऽपिच&rsquo; इति मेदिनी । अन्यमांसस्येत्यप्युपस्कार्यम् ।
कामुकः कामयिता । ‘न लोक’ इत्यादिकृद्योगलक्षणषष्ठीनिषेधस्य ‘कमेरनिषेधः'
इति पर्युदस्तत्वात् कामुकशब्दयोगे इतरामिषशब्दस्य षष्ठ्येव । सः अमुकः
सोऽसौ कामुकः । अदश्शब्दसमानार्थकोऽयमव्युत्पन्नोऽमुकशब्दः ।
&lsquo;अमुकगोत्रस्यामुकशर्मणः । ज्ञातस्स्वरेणामुकः’</p>
<p>इत्यादिप्रयोगदर्शनात् । न तु साकच्कोऽदश्शब्दः । तथा सत्यसुक इति स्यात् ।
काक एव वायस एव स्यात् । आमिषगृध्नुत्वात्तत्तुल्य एवेति भावः । पक्षे
कामुकशब्दो मुकारविघटितः काक एव काकशब्द एव स्यात् । अत्र
स्वविवक्षितार्थनिर्धारणाय</p>
<hr>
<p>च्यावित्तैकवर्णकामुकसमाख्यायाः प्रमाणतयोपन्यास
इत्यच्यावितवर्णसमाख्योदाहरणेभ्यः पूर्वेभ्यो विच्छित्तिविशेषशालीदम् ॥</p>
<p>यथावा&ndash;</p>
<h2 id="परतकलभवभकतव-नन-हसत-भस-सहतवम--ईदकसहतयततपदमव-ह-मनमतर-परयपतम--२१०८-">प्रतिकूलभावभाक्त्वे नूनं हंसीति भासि सिंहत्वम् । ईदृक्सिंहेत्येतत्पदमेव हि मानमत्र पर्याप्तम् ॥ २१०८ ॥</h2>
<p>हे सिंह हे नृसिंह! त्वं प्रतिकूलभावभाक्त्वे त्वद्विषये
प्रातिकूल्यकृत्त्वे नूनं हंसीति भासि प्रातिकूल्यभाजं जनं संहरसीति मम
प्रतिभासीत्यर्थः । पक्षे हे सिंहेति सिंहशब्दस्यैव संबोधनम् ।
प्रतिकूलभावभाक्त्वे प्रातिलोम्यप्राप्तौ हंसीति भासि हंसीत्यानुपूर्व्या
प्रकाशसे इत्यर्थः । अत्र उक्तार्थे ईदृक् प्रातिलोम्यभाक्त्वे हंसीति
निष्पद्यमानं सिंहेत्येतत्पदमेव मानं प्रमाणं पर्याप्तम् ।
किमन्यप्रमाणान्वेषणेनेति भावः । अत्र उक्तार्थे उक्तरूपं सिंहेति
संबुद्ध्यन्तसमाख्यापदं प्रमाणतयोपन्यस्तमिति
पूर्वस्माद्विच्छित्तिविशेषशालीदम् ॥</p>
<p>इत्यलङ्कारमणिहारे शब्दप्रमाणसरः पञ्चदशोत्तरशततमः.</p>
<hr>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/shAstram/alankAraH/alankAra-maNihAraH/4/05_shabdapramANAlankAraH_115/">05 शब्दप्रमाणालङ्कारः (११५) </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 05 शब्दप्रमाणालङ्कारः (११५)</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 13 22:09:01 UTC. (<a href="http://google.com/search?q=22%3a09%3a01%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
