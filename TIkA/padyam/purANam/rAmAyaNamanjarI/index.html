<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | &#43;रामायणमञ्जरी</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/purANam/rAmAyaNamanjarI/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/purANam/rAmAyaNamanjarI/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="&#43;रामायणमञ्जरी" />
<meta property="og:description" content="" />
<meta property="og:type" content="website" />
<meta property="og:url" content="https://vvasuki.github.io/kAvyam/TIkA/padyam/purANam/rAmAyaNamanjarI/" />

<meta itemprop="name" content="&#43;रामायणमञ्जरी">
<meta itemprop="description" content=""><meta name="twitter:card" content="summary"/>
<meta name="twitter:title" content="&#43;रामायणमञ्जरी"/>
<meta name="twitter:description" content=""/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/purANam\/rAmAyaNamanjarI\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/purANam\/rAmAyaNamanjarI\/_index.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/purANam/rAmAyaNamanjarI/" />
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/TIkA/padyam/purANam/rAmAyaNamanjarI/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> &#43;रामायणमञ्जरी</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="&#43;रामायणमञ्जरी">&#43;रामायणमञ्जरी</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/TIkA/padyam/purANam/rAmAyaNamanjarI/_index.md"><i class="fas fa-edit"></i></a>
    
</header>
<main>
    <article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="परचय">परिचयः</h2>
<p>अन्तर्जाल-प्रतिर् <a href="https://archive.org/details/in.ernet.dli.2015.486917/page/n15/mode/2up">अत्र</a> ।</p>
<p>श्रीक्षेमेन्द्रविरचिता रामायणमञ्जरी।</p>
<p>जयपुरमहाराजाश्रित-महामहोपाध्याय-पण्डित-<br>
दुर्गाप्रसाद-तनय-साहियोपाध्याय-केदारनाथकृपाङ्गी-<br>
कृतशोधन-कर्मणा महामहोपाध्याय-पण्डित-शिवदत्तशर्म-<br>
तनूज-पण्डित-भवदत्त-शास्त्रिणा, मुम्बा-पुर-वासि-<br>
परवोपालपाण्डुरङ्गात्मज-काशीनाथ-शर्मणा च संशोधिता।</p>
<p>साच मुम्बय्यां निर्णयसागराख्ययन्त्रालये तदधिपतिना मुद्राक्षरैर् अङ्कयित्वा प्राकाश्यं नीता।</p>
<h2 id="बलकणड">बालकाण्डः</h2>
<p>जितं भगवता तेन<br>
हरिणा लोकधारिणा ।<br>
अजेन विश्वरूपेण<br>
निर्गुणेन गुणात्मना ॥ १ ॥</p>
<p>ज्येष्ठो जयति वाल्मीकिः<br>
सर्गबन्धे प्रजापतिः ।<br>
यः सर्व-हृदयालीनं<br>
काव्यं रामायणं व्यधात् ॥ २ ॥
स्वच्छ-प्रवाह-सुभगा<br>
मुनि-मण्डल-सेविता ।<br>
यस्मात् स्वर्गाद् इवोत्पन्ना<br>
पुण्या प्राची सरस्वती ॥ ३ ॥</p>
<p>नुमः सर्वोपजीव्यं<br>
तं कवीनां चक्रवर्तिनम् ।<br>
यस्येन्दु-धवलैः श्लोकैर्<br>
भूषिता भुवनत्रयी ॥ ४ ॥</p>
<p>पुरा मुनिः सभासीनः<br>
स यदृच्छागतं मुनिम् ।<br>
कथाप्रसङ्गे पप्रच्छ<br>
प्रणयाद् इव नारदम् ॥ ५॥</p>
<p>लोकेऽस्मिन् सांप्रतं वीरः<br>
श्रीमान् कः सुकृतोज्ज्वलः ।<br>
कीर्तिर् विराजते यस्य<br>
ज्योत्स्नेव रजनी-पतेः ॥ ६ ॥+++(4)+++
भूषिता सत्त्व-शुभ्रेण<br>
जगती गुणशालिना ।<br>
केन लक्ष्मी-विहारेण<br>
हारेणेव वराङ्गना ॥ ७ ॥<br>
प्रजानां जीवितं को नु<br>
लतानाम् इव माधवः ।<br>
कुरु-क्षेत्रं गुणानां च<br>
रत्नानाम् इव सागरः॥८॥</p>
<p>इति पृष्टो मुनीन्द्रेण<br>
नारदः प्रत्यभाषत ।<br>
मुक्तामणिर् मनोर् वंशे<br>
चरितै रघुनन्दनः ॥ ९ ॥</p>
<p>काव्यमाला।</p>
<p>गुणाभिरामः श्रीरामो<br>
विरामो वैरिसंपदाम् ।+++(4)+++<br>
जगद् येन हरेर् वक्षः-<br>
कौस्तुभेनेव राजितम् ॥ १० ॥<br>
जाया-समय-बद्धस्य<br>
पितुर् दशरथस्य यः।<br>
शिरसा विषमाम् आज्ञां<br>
हेममालाम् इवाग्रहीत् ॥ ११ ॥<br>
दारापहार-कोपाग्नौ<br>
मुखैर् दशमुखस्य यः ।<br>
ददौ रक्ताज्य-संसिक्तै<br>
रसाक्ताः श्रीफलाहुतीः ॥ १२ ॥+++(5)+++
तस्याद्य दोष्णि विन्यस्य<br>
भरं विश्वंभरापतेः ।<br>
शेषः कु+++(=भू)+++-वलयं मूर्ध्ना<br>
घत्ते कुवलयं +++(पुष्पं)+++ यथा ॥ १३ ॥</p>
<p>उक्त्वेति याते देवर्षौ
हर्षनिर्भर-मानसः ।<br>
मुनीन्द्रोऽपि ययौ क्षिप्रं<br>
विस्मयावेश-वश्यताम् ॥ १४ ॥
स गत्वा तमसा-तीरं तीर्थे<br>
स्नात्वा कृतार्चनः ।<br>
चचार शिष्य-सहितः<br>
पुण्यासु वनभूमिषु ॥ १५ ॥
तस्याग्रे क्रौञ्चमिथुनाद्<br>
एकं मन्मथ-मोहितम् ।<br>
स ददर्श निषादेन
निहतं निशितेषुणा ॥ १६ ॥</p>
<p>ततः श्लोकच्छलात् तस्य<br>
शोकानल-समीरितः ।<br>
दयया हृदयालीनो<br>
निर्गतः करुणो रसः ॥ १७ ॥<br>
अहो निष्करुणेनेदं<br>
निषादेन विषादकृत् ।<br>
कृतं कुकृत-शीलेन<br>
कर्म मर्म-विदारणम् ॥ १८ ॥<br>
मा निषाद प्रतिष्टां त्वम्<br>
आलब्धाः शाश्वतीः समाः।<br>
यत्क्रौञ्च-मिथुनाद् एकम्<br>
अवधीः काम-मोहितम् ॥ १९ ॥<br>
इत्युक्त्वा करुणासिन्धुः<br>
समीपस्थं पुनः पुनः ।<br>
श्लोकं पठन् मुहुः शोकाद्<br>
इति शिष्यमभाषत ॥२०॥<br>
ततस्तत्र नदीतीरे<br>
स्थितः शिष्ययुतो मुनिः ।<br>
ददर्श श्लोकसंतोषात्<br>
स्वयं ब्रह्माणमागतम् ॥ २१ ॥ +++(4)+++<br>
मुनिनाभ्यर्चितस् तत्र<br>
पाद्य-पूजासनादिभिः ।<br>
सोऽवदत् पुण्यपीयूषं<br>
दन्तकान्त्या किरन्न् इव ॥ २२ ॥</p>
<p>अहो सारस्वतः कोऽपि<br>
तरुणः करुणावतः ।<br>
अवतीर्णस् तव मुने<br>
प्रसरः सरसः स्वयम् ॥ २३ ॥</p>
<p>रामस्य चरितं चारु<br>
काव्यबन्धो विधीयताम् ।<br>
अस्तु चैवं सुधाधौता<br>
कृतकृत्या सरस्वती ॥ २४ ॥<br>
लोकेष्व् अनेक-कल्पान्त-<br>
स्थायि कर्णामृतं सताम् ।<br>
कुरु रामायणं पुण्यं<br>
यशो निजम् इवोज्ज्वलम् ॥ २५ ॥<br>
इत्य् उक्त्वान्तर्हिते क्षिप्रं<br>
प्रजासृजि मुनीश्वरः ।<br>
कर्तुं प्रचक्रमे राम-<br>
चरितं ज्ञानलोचनः ॥ २६ ॥<br>
उपस्पृश्योदकं मौनी योगी रामकथां पुनः।<br>
प्राचीनाग्रेषु दर्भेषु हृदि कर्तुं समादधे ॥ २७ ॥<br>
प्राप्तराज्यस्य रामस्य वृत्तं वृत्तपदोचितम् ।<br>
भविष्यच्चरितोपेतं सर्गबन्धे विधाय सः ॥२८॥<br>
मुनीन्द्रः पाठयामास रामपुत्रौ वनेचरौ ।<br>
गीतस्वराविष्टपदौ विभक्तमधुरस्वरौ ॥ २९ ॥<br>
कुशो लवश्च तौ ख्यातौ पुरो मुनिमनीषिणाम् ।<br>
अगायतां मुनेः काव्यं भूमिपालसभासु च ॥ ३० ॥<br>
कदाचिद्गूढवेशौ तौ ह्यश्वमेधमखे पितुः ।<br>
रामायणं रसोदारं राघवस्यापि गायताम् ॥ ३१ ॥<br>
कोसलाख्ये जानपदे सरयूतीरसंश्रये ।<br>
अस्त्ययोध्येति नगरी रम्या कर्मावधिर्विधेः ॥ ३२॥<br>
स्फारस्फटिकसौधांशुहासिनी निर्मिता स्वयम् ।<br>
मनुना मनुजेन्द्रेण मूर्ती कीर्तिरिवात्मनः ।। ३३ ।।<br>
मणिमन्दिरसंभारप्रभावलयमालिता।<br>
कीर्तिकल्लोलिनी कूले बिम्बितेवामरावती ॥ ३४ ॥</p>
<hr>
<p>१. गीतस्वराविष्टपरौ' ग. २. &lsquo;रामस्याग्रेऽपि&rsquo; ग; परंतु अटो लडि
दुर्वारत्वेन &rsquo;s यताम्' इति स्यात्. ३. &lsquo;रसा&rsquo; क. ४. &lsquo;कर्म्या&rsquo; ग.</p>
<p>सानन्दसुन्दरीवृन्दवदनैः कृतचन्द्रिका ।<br>
राजधानीव चन्द्रस्य पुत्रपौत्रशतैर्वृता ॥ ३५ ॥<br>
तस्यां दशरथो नाम बभूवेक्ष्वाकुनन्दनः ।<br>
भुजेन भूमिवलयं वलयं च बभार यः ॥ ३६ ॥<br>
भिन्नेभमुक्तातारासु स्फारस्वरणरात्रिषु ।<br>
यशश्चन्द्रः स्वयं भेजे राज्यश्रीरभिसारिका || ३७ ॥<br>
गम्भीरः सत्त्वरत्नाढ्यः पुरुषोत्तमसेवितः ।<br>
समुद्रसदृशोऽप्यासीद्विमुद्रो यः सदार्थिषु ॥ ३८ ॥<br>
गजेन्द्रदानसलिलप्रवाहैर्यस्य दिग्जये ।<br>
यमुनालिङ्गनप्रीतिमवाप सरितां पतिः ॥ ३९ ॥<br>
क हारः क च कर्पूरं क च मन्दारमालिका।<br>
इति यद्यशसा व्योनि शुभ्रे खर्गाङ्गना जगुः ॥ ४०॥<br>
युधि पीतमरातीनां यत्खझेनानिशं यशः ।<br>
तद्वान्तं लग्नभिन्नेभकुम्भमुक्ताफलच्छलैः ॥ ४१॥<br>
त्रैलोक्यजयिनः शक्रः कथं तस्योपमास्पदम् ।<br>
अमात्या मुनयो यस्य वशिष्ठश्व पुरोहितः ॥ ४२ ॥<br>
संधिविग्रहकालज्ञाः सर्वप्रकृतिचिन्तकाः ।<br>
भूभारदिग्द्विपाधीरा बभूवुस्तस्य मन्त्रिणः ॥ ४३ ॥<br>
संघिर्जयन्तो विजयः सिद्धार्थो राष्ट्रवर्धनः ।<br>
अशोको धर्मपालश्च सुमन्त्रश्चेति संमतः ॥ ४४ ॥<br>
पुत्रार्थिनं कदाचित्तं चिन्तासक्तमथाब्रवीत् ।<br>
अश्वमेधकृतोद्योगं सुमन्द्रो मन्त्रिणां वरः ॥ ४५ ॥<br>
देव चिन्तापरिस्पन्दमन्दीकृतवपुः कथम् ।<br>
उत्ताम्यसि, भविष्यन्ति सर्वथा तनयास्तव ॥ ४६ ॥</p>
<hr>
<p>सनत्कुमारो भगवान्पुरा मुनिसभास्थितः ।<br>
भाविनीं त्वत्कथामूचे विमलज्ञानलोचनः ॥ १७॥<br>
राजा दशरथः पुत्राल्पवित्रचरितव्रतान् ।<br>
ऋष्यशृङ्गस्य यागेन संप्राप्स्यति कुलोचितान् ॥ ४८ ॥<br>
विभाण्डकस्य स मुनेः कश्यपस्यात्मजो मुनिः ।<br>
ऋष्यशृङ्गो नृसङ्गानामनभिज्ञो मृगीसुतः ॥ ४९ ॥<br>
स ब्रह्मचारी विपिने हरिणानामकल्मषः ।<br>
ब्रह्मचारी चचारोग्रं तपस्तपनसंनिभः ॥ १० ॥<br>
अस्मिन्नवसरे राज्ञो लोमपादस्य चाभवत् ।<br>
अवृष्टिरङ्गविषये विप्रशापसमुद्भवा ॥ ११ ॥<br>
विपत्तिशमनं तत्र स ज्ञात्वा ब्रह्मणाज्ञया ।<br>
ऋष्यशृङ्गो बभूवाशु तदानयनसादरः ॥ ५२ ॥<br>
अदृश्यं तेजसा ज्ञात्वा तमपृच्छन्नसंभृतः ।<br>
दिदेश चास्यानयने प्रगल्भा वारयोषितः ॥ १३ ॥<br>
विलासहासकुसुमास्ता लोलालकषट्पदाः ।<br>
ययुस्तपोवनं तस्य रुचिराधरपल्लवाः ॥ ५४॥<br>
विभाण्डकमुनेर्भीत्या लताजालान्तरेषु ताः ।<br>
तस्थुस्तद्रहितं कालं तत्सुतं च समाययुः ॥ ५५ ॥<br>
तान्विलोक्यानभिज्ञोऽपि स जहर्ष जितेन्द्रियः ।<br>
सहजैवाभिलाषेषु जन्तूनां जन्मवासना ॥ ५६ ॥<br>
सानन्दस्तान्स विज्ञाय साधून्मुनिकुमारकान् ।<br>
तत्केलिविभ्रमकलाविलासरसिकोऽभवत् ।। ५७ ॥<br>
अयत्नालिङ्गनैस्तुङ्गकुचकुम्भपुरःसरैः।<br>
ह्रियमाणः स शनकैर्नीतस्ताभिर्निजां पुरीम् ॥ ५८ ॥</p>
<hr>
<p>प्राप्तेऽङ्गविषये तस्मिन्नवृष्टिप्रभवा विपत् ।<br>
प्रशशामामृतासारधारैरिव पयोधरैः ।। ५९ ॥<br>
तत्प्रीत्या लोमपादोऽस्मै शान्तां दुहितरं ददौ ।<br>
अपुत्रस्तत्सुतां पुत्रतुल्यां जग्राह तां पुनः ॥ ६० ॥<br>
स राज्ञस्तस्य जामाता मुनिस्तव च धर्मतः ।<br>
प्रसाद्य भवता नीतः कुशलं ते विधास्यति ॥ ६१ ॥<br>
सुमन्त्रेणेति कथिते वशिष्ठानुमतो नृपः ।<br>
आनिनायाङ्गविषयमृष्यशृङ्गं वधूसखम् ॥ ६२ ॥<br>
इति ऋष्यशृङ्गोपाख्यानम् ॥ १॥<br>
तत्प्रसादादथ श्रीमानश्वमेधो महीपतेः ।<br>
आवर्तत महारम्भसंभारो भूरिदक्षिणः ॥ ६३ ॥<br>
तस्मिन्यज्ञे नरेन्द्राणां मुनीन्द्राणां च संघशः ।<br>
हृष्टानां त्रिदशानां च समाजः सुमहानभूत् ॥ ६४ ॥<br>
विधिना परिपूर्णेऽथ ऋतौ राजशतक्रतोः ।<br>
पुत्र्यामिष्टिमप्यकरोदृष्यशृङ्गस्तदर्थिनः ॥ ६५ ॥<br>
अत्रान्तरे दशास्येन विप्रवासितसंपदः ।<br>
ययुश्चतुर्मुखमुखाः सुराः शरणमच्युतम् ।। ६६ ॥<br>
ते तमूचुः सुरारातिं वरदानेन वेधसः ।<br>
करोति देवानसुरान्दुर्जयो देव रावणः ॥ ६७ ॥<br>
अवध्यः सर्वभूतानां स मनुष्यादृते युधि ।<br>
तस्माद्दशरथस्याद्य भगवन्व्रज पुत्रताम् ॥ ६८ ॥<br>
चतुर्धा योगमास्थाय विभज्यात्मानमात्मना ।<br>
अवतीर्य धरां विष्णो जहि त्रैलोक्यकण्टकम् ॥ ६९ ॥<br>
इत्युक्ते त्रिदशैर्भीतैस्तथेत्युक्ते च विष्णुना ।<br>
पुत्रेष्ट्यां परिपूर्णायां राज्ञो दशरथस्य च ॥ ७० ॥</p>
<hr>
<p>उदतिष्ठन्महद्भूतं पावकाकृष्णपिङ्गलम् ।<br>
हेमपात्रं समाधाय दोर्भ्या पायसपूरितम् ॥ ७१ ॥<br>
प्राजापत्यः स पुरुषो मुनेर्वाक्यान्नृपाय तम् ।<br>
पुत्रीयपायसं पात्रं प्रतिपाद्य तिरोदधे ॥ ७२ ।।<br>
तदादाय च भूपालः पायसं मुनिशासनात् ।<br>
देवीभ्यः प्रददौ दिव्यं मूर्त हर्षमिवात्मनः ॥ ७३ ॥<br>
ततोऽर्ध प्राप कौसल्या चतुर्भागं च कैकयी।<br>
चतुर्भागं सुमित्रा च स्वयं तेन द्विधा कृतम् ॥ ७४ ।।<br>
विसृष्टाखिलभूपेन पूजितः पृथिवीभुजा ।<br>
कान्तां शान्तां समादाय राजपुत्रीं ययौ मुनिः ॥ ७५ ॥<br>
अथ कालेन कौसल्या प्रागसूत सुतं सती ।<br>
रामं विरामं द्विषतां देवं सूर्यमिवादितिः ॥ ७६ ॥<br>
सुषुवे भरतं देवी कैकेयी तनयोत्तमम् ।<br>
प्राप लक्ष्मणशत्रुघ्नौ सुमित्रा पुत्रकावपि ।। ७७ ॥<br>
क्रीडासु विद्याविनये विस्रम्भे चानुगोऽभवत् ।<br>
रामस्य लक्ष्मणो नित्यं शत्रुघ्नो भरतस्य च ॥ ७८ ॥<br>
दन्तैरिवेन्द्रद्विरदो वरुणः सागरैरिव ।<br>
तैः सुतैः शुशुभे भूपः कैटभारिर्भुजैरिव ॥ ७९ ॥<br>
शस्त्रास्त्रग्रामशिक्षाणां विद्यानां विशदाशयः ।<br>
कलानां च बभूवुस्ते संक्रान्तिमणिदर्पणाः ॥ ८० ॥<br>
इति रामादिपुत्रोत्पत्तिः ॥ २ ॥<br>
अथ राजसभासीनं प्रविश्य प्रणता नृपम् ।<br>
तूर्णमचुः प्रतीहारा हेमवेत्रांशुमालिनः ॥ ८१ ॥<br>
देव तीव्रतपस्तेजःपुञ्जपिञ्जरिताम्बरः ।<br>
विश्वामित्रो दिक्षुस्त्वामागच्छन्दृश्यते मुनिः ॥ ८२ ॥</p>
<hr>
<p>तच्छ्रुत्वा सहसा राजा वशिष्ठसहितः स्वयम् ।<br>
प्रत्युद्ययौ मुनिवरं हर्षपीयूषनिर्भरः ।। ८३ ॥<br>
स पूज्यः पूजितस्तेन प्रविश्यालंकृतासनः ।<br>
सभायां नृपतिं प्रीत्या पप्रच्छानामयं शनैः ।। ८४ ॥<br>
ततो जगाद दशनप्रभाकुसुमितां पुनः ।<br>
कुर्वाणः सफलां वाणी विनयेन नरेश्वरः ॥ ८५ ॥<br>
भगवन्भवतः पुण्यहर्षपीयूषवर्षिणः ।<br>
दर्शनं ताण्डवायैव सत्यं मित्रशिखण्डिनाम् ॥ ८६ ॥<br>
त्वद्दर्शनसुधासारसिक्ता सुकृतवल्लरी ।<br>
पुण्यपुष्पोज्ज्वला सूते प्रहर्षमतुलं फलम् ॥ ८७ ॥<br>
इयमेव भवाम्भोधिविरतस्यामृतच्छटा ।<br>
यद्विवेकोदयस्फीतं दर्शनं च भवादृशाम् ॥ ८८ ॥<br>
तपस्तीर्थाभिषेको वा महद्भिर्वा समागमः ।<br>
एतास्ता जन्मरजसः परिमार्जनभूमयः ।। ८९ ॥<br>
उच्यतां भगवन्यत्ते कृत्यं तत्करवाण्यहम् ।<br>
त्वदाज्ञानुग्रहेणैव कृतकृत्यस्त्वयं जनः ॥ ९० ॥<br>
उक्तो दशरथेनेति विश्वामित्रस्तमब्रवीत् ।<br>
दन्तत्विषा निशानाथं दर्शयन्निव सोमपः ॥ ९१ ॥<br>
जन्म वंशे सहस्रांशोर्गुणाश्च विनयोज्ज्वलाः ।<br>
रुचिराचार भवतामेतत्समुचितं वचः ॥ ९२ ॥<br>
दीक्षितस्य महीपाल बाधन्ते मम राक्षसाः ।<br>
यज्ञं पिहितदिक्चक्राः शोणितासारवर्षिणः ॥ १३ ॥<br>
तेषां विघ्नकृतां यज्ञे विघातायोग्ररक्षसाम् ।<br>
रामं प्रयच्छ मे वीरं बालं बलवतां वरम् ॥ ९४ ॥<br>
तपोवनेषु शमिनां मुनीनां विदधे विधिः ।<br>
तपःक्रतुपरित्राणे राजन्क्षत्रियविक्रमम् ॥ ९५ ॥</p>
<hr>
<p>बालोऽयमिति रामस्य जये मा संशयं कृथाः ।<br>
वसिष्ठमुख्या मुनयः प्रभावज्ञाः सुतस्य ते ॥ ९६ ॥<br>
इति श्रुत्वा मुनिवचो भूपतिः कम्पिताशयः ।<br>
उवाच भगवन्बालः कथं रक्षःक्षयक्षमः ॥ ९७ ॥<br>
अक्षौहिणीपरिवृते स्थिते मयि सकार्मुके।<br>
शिशौ संभावना केयं घोरे समरकर्मणि ॥ ९८ ।।<br>
सज्जोऽहं ऋतुरक्षायै दीक्षितस्य तव स्वयम् ।<br>
नववर्षसहस्राणि व्यतीतानि ममायुषः ।<br>
चिन्तासंतप्तमनसः पुत्रलाभमनोरथैः ॥ ९९ ॥<br>
सुचिरादुचितः पुत्रो जातो वयसि पश्चिमे ।<br>
नेश्वरोऽहं परित्यक्तुं रामं राजीवलोचनम् ॥ १०० ॥<br>
इति ब्रुवाणमसकृद्भूपालं पुत्रवत्सलम् ।<br>
उवाच कौशिकः किंचिदसूयारचितस्मितः ॥ १०१ ।।<br>
अहो नु कातरस्येव स्नेहमोहहता मतिः ।<br>
तव राजन्न जानीषे यत्पुत्रस्य पराक्रमम् ॥ १०२ ॥<br>
स्वयं किं कृत्यमित्युक्त्वा कार्यकाले विमुद्यति ।<br>
यथागतं व्रजाम्येष तव सत्यच्युतः सुखी ॥ १०३ ॥<br>
इत्युक्त्वा विरते कोपात्कम्पमाने महामुनौ ।<br>
विचचाल तदा पृथ्वी भेजिरे च भयं सुराः ॥ १०४ ।।<br>
ततो जगाद भगवान्वशिष्ठः शमिनां वरः ।<br>
इक्ष्वाकुवंशजो राजन्प्रतिज्ञा मा वृथा कृथाः ॥ १०५ ।।<br>
बहुप्रभावः पुत्रस्ते न शङ्कां कर्तुमर्हसि ।<br>
दुष्टक्षयात्क्षितित्राणात्क्षत्रियः किल जायते ॥ १०६ ॥<br>
गुप्तः स्वयं कौशिकेन मुनिना प्राज्यतेजसा ।<br>
ब्रह्मणेवासुरपतिर्दुर्जयोऽयं हि राघवः ॥ १०७ ।।</p>
<hr>
<p>मुनेरस्य प्रभावेण रामः कुशलमाप्स्यति ।<br>
आश्रयः पुण्ययशसां तपसां तेजसां च यः ॥ १०८ ॥<br>
प्रजापतिर्भृशाश्वाख्यो दाक्षायिण्यौ वरात्पुरा ।<br>
तेजोनिधिः प्राप भार्ये जयाख्यां सुप्रभां तथा ॥ १०९ ॥<br>
तयोः पुत्रशतं तस्य जातं विविधविग्रहम् ।<br>
यदस्त्रमण्डलं दिव्यं दीप्तमस्त्रविदो जगुः ॥ ११० ॥<br>
विश्वामित्राय निखिलं संघर्षाख्यं तमुत्कटम् ।<br>
अस्त्रग्रामं महावीर्य स ददौ यशसां निधिः ॥ १११॥<br>
सोऽयं विभुः सहस्राणां नेतुमर्हसि राघवम् ।<br>
वशिष्ठेनेति कथिते तथेत्यूचे महीपतिः ॥ ११२ ॥<br>
ततः कृतस्वस्त्ययनं राघवं लक्ष्मणानुगम् ।<br>
कौशिकाय ददौ राजा निमित्तैः शुभशंसिभिः ॥ ११३ ॥<br>
धन्विनौ काकपक्षाङ्कौ बद्धखड्गौ मुनीश्वरः ।<br>
आदाय प्रययौ वीरस्तौ राधवकुमारकौ ॥ ११४ ॥<br>
गत्वा योजनसंख्यार्धे दक्षिणे सरयूतटे ।<br>
स रामाय ददौ विद्ये श्रमातङ्कजरापहे ॥ ११५ ॥<br>
बलामतिवलाख्यां च जयरूपबलप्रदे।<br>
ते प्राप्य तृप्तिसौभाग्यज्ञानदे ब्रह्मसंभवे ॥ ११६ ॥<br>
महार्हतां परां प्राप्तः काकुत्स्थो हृष्टमानसः ।<br>
स्थित्वा तत्र निशां प्रातः सानुजोऽनुययौ मुनिम् ॥ ११७ ॥<br>
स दृष्ट्वा संगमे गङ्गासरय्वोः पुण्यमाश्रमम् ।<br>
कस्येदं तापस क्षेत्रमिति पप्रच्छ कौशिकम् ॥ ११८ ॥<br>
सोऽब्रवीन्मूर्तिमान्कामः पुरा देवमुमापतिम् ।<br>
लक्ष्यीकर्तु कृतोद्वाहं चचार सुचिरं तपः ॥ ११९ ॥<br>
तपोवनेऽसिन्भगवान्वीक्ष्य तं त्रिपुरान्तकः ।<br>
दृशा चकार सहसा विशीर्णाङ्गमसंगधीः ॥ १२०. ।।</p>
<hr>
<p>विन्ध्यशैलान्तिके तस्य पतितेऽङ्गचये पृथक् ।<br>
स्फीतोऽभूदङ्गविषयो विषयः सर्वसंपदाम् ॥ १२१ ॥<br>
तस्यै तत्संयमे धाम कामस्याभूत्तपोवनम् ।<br>
योऽङ्गनापाङ्गसंयोगादनङ्गोऽपि जगज्जयी ॥ १२२ ॥<br>
इत्युक्तं मुनिना श्रुत्वा रामः कामाश्रमे सुखम् ।<br>
अतिबाह्य निशामेकां प्रतस्थे मुनिपूजितः ॥ १२३ ॥<br>
नावाथ तीर्त्वा सरयूं शब्दं श्रुत्वा घनस्वरम् ।<br>
किमेतदिति पप्रच्छ मुनिं पृष्टः स चाम्यधात् ॥ १२४ ॥<br>
मनसा मानसं नाम सरः कैलासशेखरे ।<br>
ब्रह्मणा निर्मितं तस्मात्प्रसूता सरयूः पुरा ॥ १२५ ॥<br>
जाह्वीसंगतस्यायं तत्प्रवाहस्य निःखनः ।<br>
वन्द्योऽसाविति तेनोक्तो रामोऽपि प्रणनाम तम् ॥ १२६ ।।<br>
ततो दक्षिणतीरस्य वनमासाद्य सानुजः ।<br>
पप्रच्छ कौशिकं घोरसत्त्वसंपातविस्मितः ।। १२७ ॥<br>
कस्येदमिति रामेण पृष्टस्तमवदन्मुनिः ।<br>
करूषमालवाभिख्यौ श्रुतौ जनपदौ भुवि ।। १२८ ॥<br>
यत्र वृत्रवधादिन्द्रो वृत्रहत्यामलावृतः ।<br>
मुनिभिः पुण्यसलिलैः क्षुत्क्षामः क्षालितः पुरा ॥ १२९ ।।<br>
मलं स दृष्ट्वा पतितं कारूषाख्यं शरीरजम् ।<br>
स्वस्थः श्रीमान्वरं प्रादाद्देशयोर्धन्यतावहम् ॥ १३० ।।<br>
पुरा सुकेतोर्यक्षस्य ताटका कामरूपिणी ।<br>
नागायुतबला पुत्री बभूव ब्रह्मणो वरात् ॥ १३१ ॥<br>
तरुणीमसुरेन्द्राय सुतां सुन्दाय सुन्दरीम् ।<br>
ददौ तस्यां बभूवास्य मारीचो दुर्जयः सुतः ॥ १३२ ॥</p>
<hr>
<p>स्वपुत्राय कृतं रूपं सा कृत्वा दुन्दुभिस्वना ।<br>
अगस्त्यग्रामे चक्रे स मतिं मोहात्प्रधर्षणे ॥ १३३ ॥<br>
सा तच्छापादभून्नित्यं विकृताकारदुःसहा ।<br>
राक्षसत्वं च मारीचो जगाम जनकण्टकः ॥ १३४ ॥<br>
मालवानां करूषाणां कुर्वाणास्मिन्वने क्षयम् ।<br>
स्थिता प्रसारितभुजा सा भूतभयदा सदा ॥ १३५ ॥<br>
गोव्रजान्तकरीं घोरां जहि तां जनताहिताम् ।<br>
स्त्रीविचारं परित्यज्य जगतां कार्यगौरवात् ॥ १३६ ॥<br>
श्रूयते किल शक्रेण विलोचनसुता पुरा ।<br>
राक्षसी दीर्घजिह्वाख्या हता विश्वक्षयोदिता ॥ १३७ ॥<br>
अशक्रं लोकमिच्छन्ती दैत्यमाता बलोत्कटा ।<br>
हता सुरशरण्येन विष्णुना प्रभविष्णुना ॥ १३८ ॥<br>
त्वमप्येवं जगद्बन्धुर्मुनित्राणकृतक्षणः ।<br>
पत्रिणा वज्रधारेण तां निपातय ताटकाम् ॥ १३९ ॥<br>
इत्युक्ते मुनिना रामः क्षणं ध्यात्वा तमब्रवीत् ।<br>
प्रमाणं सर्वधर्माणां निश्चये भवतां वचः ॥ १४० ॥<br>
अहं हि भगवन्पित्रा नियुक्तस्तव शासने ।<br>
भवता तस्य वचसा कार्य सर्वात्मना मया ॥ १४१ ।।<br>
इत्युक्त्वाधिज्यमादाय धनुर्वीरपराक्रमः ।<br>
ज्याघोषमकरोद्वनशैलनिष्पेष निःखनम् ॥ १४२ ।।<br>
त्रैलोक्यरक्षाप्रारम्भमङ्गलोंऽकारकारिणा ।<br>
ननृतुर्धनुर्घोषेण तेन त्रिदशबर्हिणः ॥ १४३ ॥<br>
अथादृश्यत तत्कोपात्प्रलयाम्भोधरच्छविः ।<br>
कल्पितेव निरालोकैः कल्पान्तरजनीशतैः ॥ १४४ ॥<br>
दीप्तजिह्वाकरालेन विवृतास्येन भीषणा ।<br>
लोलनीलाचलेनेव ज्वालाचक्रगुहागता ॥ १४५ ॥</p>
<hr>
<p>जगद्गेहार्गलादीर्घप्रसारितभुजंद्रुमा।<br>
कृतान्ततोरणस्तम्भसंभारभ्रान्तिकारिणी ॥ १४६ ॥<br>
महाद्रिकटकाकारकरालोरःकटीतटा।<br>
ताटका विकटारावघटिताशेषदिक्तटा ॥ १४७ ॥<br>
तामापतन्ती क्रोधाग्निज्वालायितशिरोरुहाम् ।<br>
बाणेन घननिर्घोषां जघान रघुनन्दनः ।। १४८ ॥<br>
सा रामस्य शरैर्भिन्ना निपपात महीतले ।<br>
तमालवनमालेव छिन्ना कूलंकषैर्जलैः ॥ १४९ ॥<br>
इति ताटकावधः ॥ ३ ॥<br>
तस्यां हतायां सहसा प्रसन्ने भुवनत्रये ।<br>
रामस्य विक्रमं शक्रः प्रशंसन्मुनिमब्रवीत् ॥ १५० ॥<br>
प्रयच्छ स्वच्छयशसे रामायास्त्राणि कौशिक ।<br>
स्वगुणैः पात्रतां नीताः किं नार्हन्ति हि साधवः ॥ १५१ ॥<br>
इत्युक्तस्त्रिदशेन्द्रेण मुनीन्द्रः प्रयतात्मना ।<br>
भृशाश्वास्त्रादि रामाय ददौ सर्वायुधैः सह ॥ १५२ ॥<br>
ब्रह्मास्त्रं दण्डमस्त्रं च धर्मचक्रमशेषगम् ।<br>
कालचक्रं विष्णुचक्रं शाकं वज्रं च दारुणम् ॥ १५३ ॥<br>
शूलं शार्व गदे द्वे च कौमोदकशिवोदके ।<br>
उग्रं ब्रह्मशिरश्चास्त्रमैशीकं शङ्खमद्भुतम् ॥ १९४ ॥<br>
त्रिनेत्रास्त्रं धर्मपाशं कालपाशं सवारुणम् ।<br>
शुष्कार्द्रे पाचने देव नागास्त्रं वैष्णवं तथा ॥ १५५ ॥<br>
आग्नेयं शिखरं नाम वायव्यं क्रौञ्चमद्भुतम् ।<br>
अस्त्रं हयशिरश्चोग्रशक्ती शक्रकुमारयोः ॥ १५६ ॥<br>
घोरं कङ्कालमुसलं कापालं किङ्किणीमपि ।<br>
दिव्यास्त्रं नन्दकं खड्गं गन्धर्वास्त्रं च मोहनम् ।। १५७ ॥</p>
<hr>
<p>प्रस्वापनं प्रमथनं वर्षणं च सशोषणम् ।<br>
संतापनं विलापास्त्रं दमनं च मनोभुवः ॥ १५८ ॥<br>
नैषादं मानवं नाम वामनं च सशामनम् ।<br>
संवर्त सौमलं सत्यं मायास्त्रं मोघतेजसम् ॥ १५९ ।।<br>
सोमास्त्रं शैशिरं त्वाष्ट्रं दारुणास्त्रं भगस्य च ।<br>
रौद्रास्त्रं चेति दिव्यानि जग्राह रघुनन्दनः ॥ १६० ॥<br>
पुरः प्रत्यक्षरूपाणि प्राप्तानि च ततो मुनेः ।<br>
सजृम्भकरहस्यानि ससंहाराण्यशेषतः ॥ १६१ ॥<br>
संस्पृश्य पाणिना तानि प्रतिपूज्य विसृज्य च ।<br>
व्रजन्काननमालोक्य रामः पप्रच्छ कौशिकम् ॥ १६२ ॥<br>
इत्यस्त्रप्राप्तिः ॥ ४ ॥<br>
इदं मरकतश्यामतालतालीनिरन्तरम् ।<br>
बृहत्फुल्ललताकुञ्जमञ्जुगुञ्जद्विहङ्गमम् ॥ १६३ ॥<br>
मनोनयननिर्वाणं संतोषविषयं रतेः ।<br>
क्षेत्रं निर्विघ्नविश्रान्तेर्भगवन्कस्य काननम् ॥ १६४ ॥<br>
इति रामेण विनयात्पृष्टो मुनिरभाषत ।<br>
सिद्धाश्रमोऽयं देवस्य विष्णोर्वामनरूपिणः ॥ १६५ ॥<br>
योगेन वामनो भूत्वा यः कान्त्वा भुवनत्रयम् ।<br>
जहार जगतीं कृत्स्नां त्रैलोक्यजयिनो बलेः ॥ १६६ ॥<br>
तदाश्रमपवित्रेऽस्मिन्कानने सिद्धसेविते ।<br>
यज्ञभूर्मम तद्भक्तिसुधाप्लावितचेतसः ॥ १६७ ।।<br>
इत्युक्ते मुनिनाभ्येत्य सिद्धाश्रमनिवासिनः ।<br>
सज्जोऽयं यज्ञसंभारस्तवेत्यूचुस्तमग्रतः ॥ १६८ ॥<br>
अथ. राघववाक्येन दीक्षां कौशिकनन्दनः ।<br>
विवेश वीतविघ्नेन मनसा व्यस्तविप्लवः ॥ १६९ ।।</p>
<hr>
<p>ततो मुनिगिरा रामः क्रतुत्राणाय सानुजः ।<br>
निर्निद्रः षडहोरात्रं तस्थौ स्थाणुपराक्रमः ॥ १७० ॥<br>
षष्ठेऽहनि मुनेर्वेद्यां ज्वलिते जातवेदसि ।<br>
अभवद्भीमनिर्घोषैर्व्याप्तं नक्तंचरैर्नभः ॥ १७१ ॥<br>
रक्तास्थिवर्षिणां तेषां मेघौघविपुलैर्बलैः ।<br>
ग्रस्ता इवोग्रतिमिरैर्बभूवुरभितो दिशः॥ १७२ ॥<br>
तेषां नभसि गम्भीरसंरम्भैर्घोरविक्रमैः ।<br>
अभवद्भूतभयदैर्भ्रान्तेव भुवनत्रयी ॥ १७३ ॥<br>
तान्वीक्ष्य लक्ष्मणं रामः सितधौताधरोऽवदत् ।<br>
सौमित्रे यज्ञविघ्नानामिमास्ता सैन्यसंपदः ॥ १७४ ।।<br>
पश्य क्षपाचरव्यूहैर्मोहैरिव विकारिभिः ।<br>
नीतं मलिनतां व्योम मनस्तनुभृतामिव ॥ १७९ ॥<br>
इत्युक्त्वा मारुतं रामः प्राहिणोदस्त्रमद्भुतम् ।<br>
दोलाविलासं यत्पक्षपवनैर्लेभिरे दिशः ।। १७६ ॥<br>
येन मारुतबेगेन क्षिप्तो मूर्छितमानसः ।<br>
पपात योजनशतस्यान्ते मारीचराक्षसः ॥ १७७ ।।<br>
आग्नेयेन चलज्ज्वालाजटिलाग्रेण राघवः ।<br>
ददाह सर्वदाहं च सुबाहुं रक्षसां पतिम् ॥ १७८ ।।<br>
हत्वा तदनुगान्सर्वान्वातास्त्रेण प्रमाथिना ।<br>
निर्विघ्नं राघवश्चक्रे यज्ञक्षेत्रं महामुनेः ॥ १७९ ॥<br>
पतिते सुन्दतनये मारीचे जलधेस्तटे ।<br>
उपसुन्दसुते भग्ने सुबाहौ बलशालिनि ॥ १८० ॥<br>
बभूव सिद्धगन्धर्वगणकिंनरयोषिताम् ।<br>
नवे रामस्य चरिते मिथः कोऽपि कथारसः ॥ १८१ ॥<br>
इति सुबाहुवधः ॥६॥</p>
<hr>
<p>ततः पूर्णे महायज्ञे राममूचुर्महर्षयः ।<br>
मखोऽयं कौशिकेनाप्तस्त्वत्पराक्रमरक्षितः ।। १८२ ।।<br>
मिथिलाधिपतेर्यज्ञः शतक्रतुसमश्रियः ।<br>
राज्यकल्पद्रुमफलं जनकस्य भविष्यति ॥ १८३॥<br>
चन्द्रचूडधनुस्तत्र दिव्यं सदसि दृश्यते ।<br>
संकल्पेऽपि न धर्त्तु यत्प्रगल्भास्त्रिदशा अपि ॥ १८४ ॥<br>
तदेहि मिथिलां राम गच्छामः क्ष्मापतेर्मखे।<br>
दुर्धर्षे द्रक्ष्यसि धनुस्तत्र त्रिपुरवैरिणः ॥ १८५ ॥<br>
इत्युक्ते मुनिभिः प्रीत्या सहितैस्तैः सलक्ष्मणः ।<br>
विश्वामित्रं पुरस्कृत्य प्रतस्थौ मिथिलां ततः ॥ १८६ ॥<br>
ते व्रजन्तः समासाद्य शोणं शोणांशुमालिनि ।<br>
संध्यायां तत्तटे तस्थुर्जपहोमकृतक्षणाः ॥ १८७ ॥<br>
रामस्तत्र सुखासीनं विश्वामित्रं पुरस्थितः ।<br>
पप्रच्छ देशः कस्यायमिति रम्यतयाहृतः ॥ १८८ ॥<br>
तमब्रवीन्मुनिवरः पुत्रोऽभूद्ब्रह्मणः कुशः ।<br>
कुशनाभः कुशाम्बाख्यमसूर्तरजसं वसुम् ॥ १८९ ॥<br>
स प्राप तनयान्वीरान्भुजस्तम्भितभूमिपान् ।<br>
व्यधात्कुशाम्बः कौशाम्बीं कुशनाभो महोदयम् ॥ १९० ॥<br>
प्राग्ज्योतिषमसूर्ताख्यो वसुश्चक्रे गिरिव्रजम् ।<br>
घृताच्यां सुरसुन्दर्या कन्यानामभवच्छतम् ।। १९१ ।।<br>
कुशनाभस्य राजर्षेर्हरिणीहारिचक्षुषः ।<br>
ता यौवनवसन्तेन भूषिताः स्तबकस्तनैः ॥ १९२ ॥<br>
बभुर्विलासललिता लता इव सविभ्रमाः ।<br>
उद्यानकेलिसंसक्तास्ता विलोक्य समीरणः ॥ १९३ ।।</p>
<hr>
<p>ययाचे संगमं रागान्न चामन्यन्त कन्यकाः ।<br>
सर्वान्तश्चारिणो धैर्यं नाभवत्तस्य रागिणः ॥ १९४ ॥<br>
अभग्नप्रणया शक्तिर्महत्स्वपि मनोभुवः ।<br>
कुलाभिमानात्कन्याभिः स निषिद्धः पितुर्भयात् ॥ १९५ ॥<br>
प्रविश्य सर्वगात्राणि क्रुद्धः कुब्जीचकार ताः ।<br>
प्रभञ्जनेन भन्नास्ताः पितुरेत्य न्यवेदयन् ।। १९६ ॥<br>
कुञ्जत्वात्कन्यकानां तत्कान्यकुञ्जमभूत्पुरम् ।<br>
अत्रान्तरे ब्रह्मचारी सूरिर्नाम महामुनिः ॥ १९७ ॥<br>
ऊर्णायुपुत्र्या गन्धर्व्या तोषितः परिचर्यया ।<br>
वरादात्मोपमं नाम तस्मात्पुत्रमवाप सा ॥ १९८ ||<br>
ब्रह्मदत्तं महीपालं प्रथितं विपुलैर्गुणैः ।<br>
तस्मै ताः कन्यकाः प्रादात्कुशनाभो महीपतिः ॥ १९९ ॥<br>
विवाहे तत्करस्पर्शपात्रस्वस्थाखिलाङ्गकाः।<br>
कुशनाभोऽथ पुत्रेष्ट्यां गाधिं पुत्रमवाप्तवान् ॥ २०० ॥<br>
तस्याहं तनयो राम स्वसा सत्यवती च मे ।<br>
ऋषीकाय पुरा दत्ता साभवत्कौशिकी नदी ॥ २०१॥<br>
तयैव पुण्यसरिता देशोऽयं कल्मषापहः ।<br>
विभाति धाम धर्मस्य मनोनयननन्दनः ॥ २०२॥<br>
अथावशेषा रजनी नीतास्माभिः कथारसात् ।<br>
निस्पन्दास्तरवोऽप्येते निद्रयेवाभिमुद्रिताः ॥ २०३ ॥<br>
स्नेहस्नुतवधूकेशपाशसंकाशरोचिषः ।<br>
गर्जग्दजमदौघस्य तमसः पश्य यौवनम् ॥ २०४ ॥<br>
उदितेयं शशाङ्कस्य शनकैदृश्यते कला।<br>
तमोमत्तवराहस्य दंष्ट्रेव समरच्युता ॥ २०५ ॥</p>
<hr>
<p>सेयं शशिकला शर्वमौलिमैत्रीपवित्रिता ।<br>
राजते ध्वस्ततिमिरा ध्वस्तमोहेव धीः सताम् ॥ २०६ ॥<br>
कथयित्वेति विरते मुनौ सा यामिनी शनैः ।<br>
जगाम कुमुदाबन्धुभीतेव भ्रमरावली ॥ २०७॥<br>
इति कौशिकवंशः ॥ ६ ॥<br>
ततः शोणं समुत्तीर्य जाह्नवीं च शनैर्वनम् ।<br>
ते प्राप्य गङ्गापुलिने दिनान्ते चक्रिरे स्थितिम् ॥ २०८ ।।<br>
गङ्गावतरणं तत्र पृष्टो रामेण कौतुकात् ।<br>
मुनिमध्ये सुखासीनो वभाषे कौशिको मुनिः ॥ २०९ ॥<br>
बभूवतुर्दुहितरौ पुरा हिमवतो गिरेः ।<br>
गङ्गा च देवतटिनी गौरी च भववल्लभा ॥ २१० ॥<br>
उग्रेण तपसा देवी वरं प्राप्य पिनाकिनम् ।<br>
विजहार चिरं दिव्यकैलासगिरिसानुषु ॥ २११ ॥<br>
तत्र स्पर्धानुबन्धेन प्रवृत्ते रतिसंगरे ।<br>
अश्रान्तमेवेश्वरयोर्दिव्यं वर्षशतं ययौ ॥ २१२ ॥<br>
अथ ब्रह्ममुखा देवास्त्रस्तास्त्रैलोक्यविप्लवात् ।<br>
अतो भूतं समुद्भूतं धर्तु शक्ष्यति को न्विति ॥ २१३ ।।<br>
ते गत्वा शरणं सर्वे मेघव्यवहिताः पुरा ।<br>
महारतस्य विरतिं प्रणिपत्य ययाचिरे ॥ २१४ ॥<br>
तानुवाच हरः प्रीत्या भगवान्भूतभावनः ।<br>
क्षुभितं मे निजपदात्कस्तेजो धारयिष्यति ॥ २१५ ॥<br>
इत्युक्ते चन्द्रचूडेन जगदुः प्रणताः सुराः ।<br>
दुःसहं भवतस्तेनो धर्तु देवी क्षमा क्षितिः ॥ २१६ ॥<br>
सेयं भूतपरित्राणं भूतधात्री करिष्यति ।<br>
इत्युक्ते त्रिदशैर्देवः क्षितौ वीर्यमिवासृजत् ॥ २१७ ।।</p>
<hr>
<p>तेन व्याप्तां महीं दृष्ट्वा सुराः सगिरिसागराम् ।<br>
तत्संग्रहाय दहनं सानिलं समचोदयत् ॥ २१८ ॥<br>
तत्तेजो वह्निना व्याप्तं बभूव श्वेतपर्वतः ।<br>
जातरूपमयं दीप्तं तथा शरवणं महत् ॥ २१९ ॥<br>
ततः सुरान्गिरिसुता शशाप कुपिता पुरः ।<br>
अपत्यं वः स्वदारेषु न कदाचिद्भविष्यति ॥ २२० ॥<br>
अपत्यप्रीतिरहिता बहुभोज्या च भूरियम् ।<br>
यास्यत्यनेकरूपत्वमित्युक्त्वा लज्जिताभवत् ॥ २२१ ।।<br>
ततो देव्या सह तपश्चक्रे हिमगिरौ हरः ।<br>
परकार्यसुखाः सन्तः स्वसुखेषु पराङ्मुखाः ॥ २२२ ॥<br>
अत्रान्तरे सुरा ब्रह्मवाक्यात्सेनाधिपार्थिनः ।<br>
गङ्गायां जनयापत्यमित्यूचुर्जातवेदसम् ॥ २२३ ॥<br>
तेनाथ गर्भाधानाय प्रार्थिता व्योमवाहिनी ।<br>
दिव्यरूपाभवद्देवी प्रीतये त्रिदिवौकसाम् ॥ २२४ ॥<br>
सा वीक्ष्य दुःसहं तेजो व्यकीर्यत समन्ततः ।<br>
वीर्येणापूरयत्तां च विकीर्णः सर्वतोऽनलः ॥ २२५ ॥<br>
पूर्णेषु सर्वस्रोतःसु सा बभाषे हुताशनम् ।<br>
तेजस्ते नोत्सहे धर्तुं घोरं व्यथितमानसा ।। २२६ ।।<br>
इत्युक्त्वा जाह्नवी वह्निवचसा हिमवत्तटे ।<br>
तत्याज सर्वस्रोतोमिर्गर्भमाभासुरं जबात् ॥ २२७ ॥<br>
धरण्यां हेम तदभूत्तानम्रं कृष्णायसं मुखात् ।<br>
मलं त्रपुसनागादिधातुजं विविधं तथा ।<br>
तत्र गर्भे च्युतं सर्व जातरूपमभूद्वनम् ।। २२८ ॥<br>
स कुमारः शरवणे कृत्तिकाक्षीरवर्धितः ।<br>
कार्तियेकोऽभवद्वह्निसहस्रांशुसमद्युतिः ॥ २२९ ।।</p>
<hr>
<p>षण्णां स पुत्रको धीरः कृत्तिकानां षडाननः ।<br>
बभूव सुरसेनासु नायकस्तारकान्तकः ॥ २३० ॥<br>
इति कुमारोत्पत्तिः ॥ ७ ॥<br>
बभूव सगरो नाम मनुवंश्यो महीपतिः ।<br>
अयोध्यायां सुधासिन्धुरिव जन्मावधिः श्रियः ॥ २३१ ॥<br>
बभूव केशिनी नाम वैदर्भी तस्य वल्लभा ।<br>
सुमतिश्च सुपर्णस्य भगिनी विनतात्मजा ॥ २३२ ।।<br>
भार्याद्वयमुपाकृत्य पूर्ण वर्षशतं तपः ।<br>
भृगोर्वरीदभिमतं स संतानमवाप्तवान् ॥ २३३ ॥<br>
षष्ठिपुत्रसहस्राणि पुत्रं चैकमवाप्य सः ।<br>
तमेकमसमञ्जाख्यं प्रजाद्विद्विष्टमत्यजत् ॥ २३४ ॥<br>
अंशुमन्तं सुतं तस्य पौत्रमादाय पुत्रवत् ।<br>
स बभूवाश्वमेधाय दीक्षितः पृथिवीपतिः ॥ २३५ ॥<br>
हिमवद्विन्ध्ययोर्मध्ये प्रवृत्ते यज्ञकर्मणि ।<br>
हृतः केनापि भूतेन तस्याश्वोऽदृश्यतां ययौ ॥ २३६ ॥<br>
षष्ठिपुत्रसहस्राणि शासनात्तस्य वाजिनम् ।<br>
उपलब्धुं दिशो जग्मुर्दारिताखिलभूतलाः ॥ २३७ ।।<br>
वध्यमानेषु भूतेषु तैरश्वाहरणक्रुधा ।<br>
दारिते च महीपीठे नादृश्यत ह्यः क्वचित् ॥ २३८ ॥<br>
पुनः पुत्राः समादिष्टास्ते निर्मिन्नमहीतलाः ।<br>
ददृशुर्दिग्गजान्मूर्ध्ना धृतविश्वंभराभरान् ॥ २३९ ॥<br>
विरूपाख्यं महापद्मं भद्रं सुमनसं तथा ।<br>
ते तान्प्रदक्षिणीकृत्य गजान्कैलाससंनिभान् ॥ २४०॥<br>
पाताले ददृशुर्देवं कपिलं वैष्णवं महः ।<br>
कर्तारं घोरतपसां प्रवरं सर्वतेजसाम् ।। २४१ ।।</p>
<hr>
<p>ते तमश्वहरं ज्ञात्वा संरम्भात्समभिद्रुताः ।<br>
तद्दृष्टिनष्टाः प्रययुर्भस्मकूटावशेषताम् ।। २४२ ।।<br>
सगरेण विसृष्टोऽथ पौत्रः साधुरयांशुमान् ।<br>
प्रविश्य पातालतलं दिग्द्विपेन्द्रगिरा वशी ।। २४३ ॥<br>
ज्वलत्कपिलकोपेन निर्दग्धान्सगरात्मजान् ।<br>
तन्मातुलस्य च गिरा ज्ञात्वा तार्क्ष्यस्य दुःखितः ॥ २४४ ॥<br>
पापापनुत्तये तेषां ज्ञात्वा मन्दाकिनीपयः ।<br>
चरन्तं हयमासाद्य गत्वा पित्रे न्यवेदयत् ॥ २४५ ॥<br>
समाप्ते विधिवद्यज्ञे सगरो भूभृतां वरः।<br>
त्रिंशद्वर्षसहस्राणि राज्यं कृत्वा दिवं ययौ ॥ २४६ ॥<br>
ततोंऽशुमानभूद्राजा सुचिरं तेजसां निधिः ।<br>
राज्यं दत्त्वा दिलीपाय पुत्राय गुणशालिने ॥ २४७ ॥<br>
द्वात्रिंशत्स सहस्राणि वर्षाणां तुहिनाचले ।<br>
तपः कृत्वा ययौ दिव्यं धाम धुर्यो महीभृताम् ।। २४८ ॥<br>
दिलीपोऽब्दसहस्राणां राज्यं कृत्वापि विंशतिम् ।<br>
भगीरथाय पुत्राय श्रियं दत्वा दिवं ययौ ॥ २४९ ।।<br>
श्रुत्वा सगरपुत्राणां पूर्ववृत्तं भगीरथः ।<br>
ऊर्ध्वबाहुस्तपश्चक्रे गोकर्णे स्थाणुनिश्चलः ॥ २५० ।<br>
ततो वर्षशतस्यान्ते तमभ्येत्य प्रजापतिः ।<br>
वरं गृहाणेत्यवदत्तच्छ्रुत्वा स नृपोऽभ्यधात् ॥ २५१ ।।<br>
अवतीर्णेन भगवन्गाङ्गेन नमसोऽम्भसा ।<br>
आप्लावयितुमिच्छामि भस्मीभूतान्पितामहान् ॥ २५२ ।।<br>
सदा निरवसादं च कुलमिक्ष्वाकुभूभृताम् ।<br>
उक्ते भगीरथेनेति तमूचे चतुराननः ।। २५३ ।।<br>
राजन्गङ्गावतारोऽस्तु कुलं वोऽस्तु सदोदितम् ।<br>
धर्तु सुरापगावेगं किं तु शर्वः प्रसाद्यताम् ॥ २५४ ॥</p>
<hr>
<p>दिवः सा वेगनिर्घातनिपातक्षुभितं क्षणात् ।<br>
दारयत्येव गङ्गायाः पातालं सप्तमं पयः ।। २५५ ।।<br>
सहेत कस्तदन्यत्र देवदेवान्महेश्वरात् ।<br>
इत्युक्त्वा पद्मभूर्गङ्गामादिदेश तदीप्सिताम् ॥ २१६ ॥<br>
अथ राजा निराहारनिरुद्धप्राणधारणः ।<br>
वर्ष तपश्चचारैकचरणाङ्गुष्ठनिष्ठितः ॥ २५७ ॥<br>
ततस्तुष्टस्तमभ्येत्य भगवान्भूतभृद्भवः ।<br>
त्वद्वाञ्छितं करोमीति बभाषे शशिशेखरः ।। २५८ ॥<br>
अधिरुह्याथ शिखरं स तुषारमहीभृतः ।<br>
विप्रकीर्णजटाजूटं जीमूतपटलोपमम् ॥ २५९ ।।<br>
देवदेवश्च प्रोवाच देवस्त्रिदशवाहिनीम् ।<br>
दन्तांशुभिस्तत्प्रवाहः सूत्रपातमिवाचरन् ॥ २६० ॥<br>
ततस्तरङ्गसंघातसंघट्टविकटा सरित् ।<br>
पपात मूर्ध्नि देवस्य स्फीतफेनाट्टहासिनी ॥ २६१॥<br>
सा बभ्राम जटाजूटे चिरं देवस्य धूर्जटेः ।<br>
गम्भीरग्रन्थविज्ञाने मुग्धस्येवाल्पिका मतिः ॥ २६२ ॥<br>
अप्राप्तमार्गा सा तत्र ग्राम्येव नगराङ्गना ।<br>
न ससादार्थमत्यन्तभ्रान्तिश्रान्तेव मूर्छिता ॥ २६३ ।।<br>
ततः संवत्सरे पूर्णे तपसा प्रार्थितो भवः ।<br>
भगीरथेन तत्याज जटां निष्पीड्य जाह्नवीम् ।। २६४ ॥<br>
सा शंकरशिरःशृङ्गविभ्रष्टा जगतीं ययौ ।<br>
वन्द्यमाना जगद्वन्द्यैः सिद्धैः संविदितात्मभिः ॥ २६५ ।।<br>
स्फुटस्फटिकशैलाभैरदभ्रशुभ्रपातिभिः ।<br>
बभौ क्ष्मां क्षालयन्ती सा निर्घोषोद्वेलितैर्जलैः ॥ २६६ ॥<br>
चलत्कुटिलकल्लोलविलाससलिलेन सा ।<br>
चक्रे बालानिलालोलदुकूलकलनां भुवम् ।। २६७ ॥</p>
<p>परमेष्ठिमुखैर्देवैरनुयाता महर्षिभिः ।<br>
व्यधाद्वीचिचयैः स्वर्गसोपानपदवीं नृणाम् ॥ २६८ ॥<br>
तस्या विग्रहवान्हर्ष इव राजा भगीरथः ।<br>
पुरो ययौ मुनिगणैः सह पूर्णमनोरथः ॥ २६९ ॥<br>
स पातालतलं नीत्वा गङ्गां सगरजन्मनाम् ।<br>
तत्पुण्यसलिलस्पृष्टभस्मनां स्वर्गतिं व्यधात् ।। २७० ॥<br>
स्वर्गगान्ब्रह्मणो ज्ञात्वा सकलान्सगरात्मजान् ।<br>
क्रियां तत्सलिलैस्तेभ्यः कृत्वान्तर्निवृतो नृपः ॥ २७१ ॥<br>
सागराश्च बभूवुस्ते खाताः सगरसूनुभिः ।<br>
एवं त्रिपथगा प्राप भुवं भागीरथी नदी ॥ २७२ ॥<br>
इति गङ्गावतरणम् ॥ ७ ॥<br>
ततः प्रभाते शनकैर्व्रजन्तस्ते सकौतुकाः ।<br>
विशालां नगरीं प्रापुर्गङ्गापुलिनमेखलाम् ॥ २७३ ॥<br>
पुरीं दृष्ट्वा विशालाख्यां कान्तां सुमतिभूपतेः ।<br>
पप्रच्छ तत्कथां रामः कौशिकं सोऽप्यभाषत ॥ २७४ ॥<br>
पुरा कृतयुगे पुत्रा दितेर्दैत्या महाबलाः ।<br>
अदितेश्च सुराः सर्वे ममन्थुः क्षीरसागरम् ॥ २७५ ॥<br>
दण्डं मन्दारमादाय दीर्घनेत्रं च वासुकिम् ।<br>
क्षिप्त्वा सर्वौषधीस्तस्मिन्नाकान्ते तैः सुधार्थिभिः ॥ २७६ ॥<br>
पष्टिकोट्यो मृगाक्षीणां दिव्यानामुदितो गणः ।<br>
सरसास्वप्सु जातत्वात्ताः स्वर्गेऽप्सरसः श्रुताः ॥ २७७ ॥<br>
ताः साधारणतां प्रापुरगृहीताः सुरासुरैः ।<br>
ततः समुदभूद्दिव्या कन्यका वारुणी सुरा ॥ २७८ ॥<br>
तत्त्यागादसुरा दैत्या देवास्तसंगमात्सुराः ।<br>
उच्चैःश्रवाः कौस्तुभश्च पीयूषं चोदितं ततः ॥ २७९ ॥</p>
<hr>
<p>अथो धन्वन्तरिर्जातः सुधापूर्णकमण्डलुः ।<br>
सर्वौषधिगणैः कान्तैः सिद्धिदो भिषजां वरः ॥ २८० ॥<br>
ततोऽभूदुत्कटाटोपः कलाकूटः समुत्प्लवः ।<br>
अतीवायासितस्येव कोपस्तीक्ष्णो महोदधेः ॥ २८१ ॥<br>
अमृतार्थे बभूवोग्रः संग्रामस्त्रिदिवौकसाम् ।<br>
दैत्यानां च चिरं सर्वलोकक्षयपरिश्रमः ॥ २८२ ।।<br>
शतक्रतुस्ततः प्राप्य निहताशेषदानवः ।<br>
सुधां राज्ये स्थितः प्राप विजयव्यञ्जनं यशः ॥ २८३ ॥<br>
हतपुत्रा दितिर्दुःखाद्भर्तारं कश्यपं सती ।<br>
शक्रहन्तारमिच्छामि पुत्रमित्यब्रवीत्क्रुधा ।। २८४ ॥<br>
तामुवाच कृपाविष्टः कश्यपः शास्त्रलोचनाम् ।<br>
तनयं शक्रहन्तारं वलज्येष्ठं त्वमाप्स्यसि ।। २८५ ॥<br>
अत्यन्तशुचियुक्ता चेद्गर्भे वार्षसहस्रके।<br>
इति तच्छासनं प्राप्य गर्भ च प्रयता दितिः ॥ २८६ ।।<br>
तपश्चचार सुचिरं वीरासुरजिगीषया ।<br>
छलप्रेक्षी बभूवास्याः परिचर्यापरः सदा ॥ २८७॥<br>
समित्कुशाग्निकुसुमाहारी तत्र शतक्रतुः ।<br>
ततो वर्षसहस्रान्ते कृत्वा पादपदे शिरः ॥ २८८ ॥<br>
निद्रां विमोहिता भेजे दितिः पुण्यैर्मरुत्पतेः<br>
गर्भे प्रविश्य शक्रोऽपि चक्रे वज्रेण सप्तधा ॥ २८९ ॥<br>
प्रबुद्धां रोदनेनास्य दितिं ज्ञात्वा सुराधिपः ।<br>
मा रोदीरिति तं गर्भ वदन्पुनरदारयत् ॥ २९० ॥<br>
ततः प्रभृति शक्रोऽभूद्विश्रुतः पाकशासनः ।<br>
स निर्गत्य दितिं दीनां प्रसाद्य मुदितोऽभवत् ॥ २९१ ॥<br>
तं सप्तधाकृतं वालं वातस्कन्धेषु सप्तसु ।<br>
विदधेऽधिपतिं शक्रो दितेः प्रणयशासनात् ॥ २९२ ॥</p>
<hr>
<p>मा रोदीरिति शक्रोक्त्या मरुतस्ते महौजसः ।<br>
बभूव त्रितयो येषां विद्युद्वायुरिति श्रुतः ॥ २९३ ॥<br>
विशालस्तत्सुतो राजा यस्येयं विपुला पुरी।<br>
इहाद्य सुमतिर्नाम विशालकुलजो नृपः ॥ २९४ ॥<br>
इति मरुदुत्पत्तिः ॥ ८॥<br>
इत्युक्तं मुनिना श्रुत्वा व्रजन्रामः सलक्ष्मणः ।<br>
संपूजितः सुमतिना ददर्श विपुलं वनम् ॥ २९५ ॥<br>
पुराणैरङ्कितं दृष्ट्वा तत्तपोवनलक्षणैः ।<br>
विश्वामित्रं स पप्रच्छ मुनिं विस्मितमानसः ॥ २९६ ॥<br>
शून्योऽपि रुचिरः कोऽयं दरिद्रो गुणवानिव ।<br>
देशस्तपोवनप्रायस्तपस्विजनवर्जितः ॥ २९७ ॥<br>
राघवेनेति विनयात्पृष्टः प्रोवाच कौशिकः ।<br>
अत्राभवत्पुरा राम गौतमस्याश्रमो मुनेः ॥ २९८ ॥<br>
अहल्या नाम तस्यासीत्तपःश्रीरिव रूपिणी ।<br>
भार्या नवाभिलाषस्य पदं सुरपतेरपि ॥ २९९ ॥<br>
तां भर्त्रा रहितां दृष्ट्वा कदाचित्पाकशासनः ।<br>
रतियाच्ञाप्रणयितो ययौ गौतमरूपभृत् ।। ३०० ॥<br>
शक्रोऽयमित्यविज्ञाय तमहल्या कुतूहलात् ।<br>
चक्रे संपूर्णसंकल्पं तं सौभाग्यवशीकृतम् ॥ ३०१ ॥<br>
शीलांशुकापहरणप्रगल्भानिलविभ्रमम् ।<br>
अभिलाषलताबीजं ललनानां कुतूहलम् ॥ ३०२ ॥<br>
गौतमोऽथ समभ्येत्य शक्रं स्वसदृशं पुनः ।<br>
ददर्श तूर्ण गच्छन्तं लज्जाविलुलितैः पदैः ॥ ३०३ ॥</p>
<hr>
<p>लज्जालतापरशुतां यशःशीतांशुमेघताम् ।<br>
मोहश्यामातिमिरतां(१) यातः कस्य न मन्मथः ॥ ३०४ ॥<br>
ततः शक्रस्य सहसा मुनिशापाभिभाषणात् ।<br>
पेततुर्दुनयावस्थासुहृदौ वृषणौ भुवि ॥ ३०५ ॥<br>
गौतमोऽथ समभ्येत्य शीलरत्नविनाकृताम् ।<br>
अहल्यामशपत्कोपाद्भुजङ्गीभावदूषिताम् ॥ ३०६ ॥<br>
चिरमस्मिन्निरालम्बा कानने भस्मशायिनी ।<br>
अदृश्या प्राप्स्यसि शुचं रामसंदर्शनावधि ॥ ३०७ ॥<br>
इत्युक्त्वा गौतमः प्रायादपरं तपसे वनम् ।<br>
सुरेन्द्रो मेषवृषणो मेषादाकृष्य चाभवत् ॥ ३०८ ।।<br>
शापात्संतारयैनां त्वमहल्यां रघुनन्दन ।<br>
चिरगूढपरिक्लेशविनाशः सत्समागमः ॥ ३०९ ॥<br>
कौशिकेनेति कथिते रामोऽभ्येत्य सलक्ष्मणः ।<br>
ददर्श सर्वभूतानामदृश्यां गौतमाङ्गनाम् ॥ ३१० ॥<br>
नीहारजालसंछन्नां कलामिव निशापतेः।<br>
विद्यामिव निरीभासामपि नान्तरविस्मिताम् ॥ ३११ ॥<br>
सा दृष्ट्वा राघवौ प्रीता प्रणामानतशेखरौ ।<br>
लेभे चिन्तानलच्छेदसुचिरोच्छ्वासनिर्वृतिम् ॥ ३१२ ॥<br>
तावभ्यर्च्य गताशङ्का त्यक्तशापा मुनेर्वधूः ।<br>
बभौ कुसुमवर्षेण च्छाद्यमाना सुरैर्दिवि ॥ ३१३ ।।<br>
इत्यहल्याशापमुक्तिः ॥९॥<br>
ततो जनकराजस्य मिथिलां पृथुलश्रियम् ।<br>
ते प्रविश्य मखक्षेत्रं ददृशुर्मुनिसेवितम् ॥ ३१४ ॥<br>
मुनीनां दीप्ततपसां राज्ञां च भुजशालिनाम् ।<br>
ब्रह्मक्षेत्रमयी काचित्तत्र लक्ष्मीरदृश्यत ॥ ३१५ ॥</p>
<hr>
<p>फुल्लद्मपलाशाक्षौ धन्विनौ रघुनन्दनौ ।<br>
जनः किरीटिनौ वीक्ष्य ययौ विस्मयवश्यताम् ॥ ३१६ ॥<br>
विलोक्य जनसंबाधं मखस्य महतीं श्रियम् ।<br>
एकान्ते कौशिकमुनिः स्थितिं चक्रे स राघवः ॥ ३१७ ॥<br>
विश्वामित्रं स्वयं प्राप्तं ज्ञात्वा जनकभूपतिः ।<br>
प्रत्युद्ययौ पुरस्कृत्य शतानन्दं पुरोहितम् ॥ ३१८ ॥<br>
स पूजयित्वा विधिवन्मुनि मान्यं मनीषिणाम् ।<br>
धन्यताभरणां प्रीतिमवाप बहुमानतः ॥ ३१९ ॥<br>
अनामयं मुनिः पृष्टा तमूचे विनयानतम् ।<br>
अहो विराजसे राजन्सदाचारविभूषणः ।। ३२० ॥<br>
यज्ञदानोपकाराणां संपत्सूते यशस्तव ।<br>
पुण्यं त्रिभुवनस्यापि शुभ्रं गाङ्गमिवोदकम् ॥ ३२१ ॥<br>
अच्छिन्नदानाभरणः सदा धर्मफलोदयः ।<br>
महात्मनां भवन्त्येव पुण्याः पुण्यविभूतयः ॥ ३२२ ॥<br>
अहो बत विदग्धेन भवता समुपार्जितम् ।<br>
कान्ताकटाक्षचटुलैरक्षयं विभवैर्यशः ॥ ३२३ ॥<br>
इति ब्रुवाणं जनकः कौशिकं तमभाषत ।<br>
दन्तांशुभिर्मुखासक्तं सत्यं संदर्शयन्निव ।। ३२४ ॥<br>
भगवन्यज्ञसंभारो विभवाडम्बरः परम् ।<br>
सर्वयज्ञफलप्राप्तिः पवित्रं तव दर्शनम् ॥ ३२५ ॥<br>
मनोरथावतीर्णोऽपि धन्यतामादधाति यः।<br>
स साधुसंगमः कस्य न प्रियः कुशलोदयः ॥ ३२६ ॥<br>
कस्येमौ धीरगम्भीरव्यञ्जनोजितमानसौ ।<br>
विक्रान्तलक्षणाकारौ सुकुमारौ कुमारकौ ॥ ३२७ ॥<br>
किमप्युत्सित्ततामेति दर्शनेनानयोर्मनः ।<br>
ययोविजयवृत्तान्तं शंसतीव भुजद्वयम् ॥ ३२८ ।।</p>
<hr>
<p>सादरं जनकेनेति पृष्टः प्रोवाच कौशिकः ।<br>
राज्ञो दशरथस्यैतौ सुतौ सुकृतशालिनः ॥ ३२९ ॥<br>
शिशू लोकपरित्राणपवित्रचरिताकृती ।<br>
गुणानां धाम रामोऽयं लक्ष्मणश्चास्य चानुजः ॥ ३३० ॥<br>
अस्य मन्मखरक्षायै राक्षसक्षयकारिणः ।<br>
वाता पुष्पोज्ज्वला कीर्तिर्लोककर्णावतंसताम् ॥ ३३१ ॥<br>
महावंशभवं वीरं त्वामिवैष गुणोचितम् ।<br>
आयातस्त्वत्क्रतौ द्रष्टुं धनुर्धीरं पिनाकिनः ॥ ३३२ ॥<br>
इत्युक्तं मुनिना श्रुत्वा जगाद जनकः पुनः ।<br>
धन्योऽहं यस्य मे रामः सभायातः स्वयं गृहम् ॥ ३३३ ।।<br>
पूज्यः समस्तया लक्ष्म्या ममायं रघुनन्दनः ।<br>
अब्धेरिव गृहायातः प्रणयात्पुरुषोत्तमः ॥ ३३४ ॥<br>
इत्युक्ते मिथिलानाथः पूजयन्राघवौ मुदा ।<br>
समागमं मुनीन्द्रेण प्रशशंस पुनः पुनः ॥ ३३५ ॥<br>
विश्वामित्रगिरा ज्ञात्वा शापाद्रामेण मोक्षिताम् ।<br>
अहल्यां जननीं प्रीतः शतानन्दोऽवदन्मुनिः ॥ ३३६ ॥<br>
धन्यो दशरथः श्रीमान्राजा पूर्णमनोरथः ।<br>
यस्य त्वं तनयो राम पुण्यकल्पतरोः फलम् ॥ ३३७ ।।<br>
विश्वामित्रमखत्राणपवित्रेण महीयसा ।<br>
यशसा तव शुभ्रेण भान्ति स्तवकिता दिशः ॥ ३३८ ॥<br>
त्रैलोक्यविजयोदारा कियती तस्य शक्रता ।<br>
श्रेयःस्ववहितः साक्षाद्भगवान्यस्य कौशिकः ॥ ३३९ ॥<br>
कुशसूनोः कुशाख्यस्य पौत्रोऽयं गाधिनन्दनः ।<br>
विश्वामित्रः शशासोर्वौ पुरा सप्ताब्धिमेखलाम् ।। ३४० ॥</p>
<hr>
<p>स कदाचिदयं श्रीमान्सैन्येन महता वृतः ।<br>
विचरन्काननान्तेषु वशिष्ठाश्रममाययौ ॥ ३४१ ॥<br>
पूज्येन पूजितस्तेन प्रणयाच्च निमन्त्रितः ।<br>
कृच्छ्रादिव तथेत्यूचे कौशिकः प्रीतियन्त्रितः ॥ ३४२ ॥<br>
विशिष्ठोऽपि समभ्येत्य कामधेनुमभाषत ।<br>
ससैन्योऽद्य मया राजा विश्वामित्रो निमन्त्रितः ॥ ३४३ ॥<br>
तस्मै प्रयच्छ विविधां भोज्यरत्नांशुकश्रियम् ।<br>
इत्युक्ता बहुला तेन ददौ सर्व तदर्थितम् ॥ ३४४ ॥<br>
अथ राजोचितैर्भोगैस्तृप्तः सबलवाहनः ।<br>
रत्नैश्च विविधैः प्रीतः क्ष्मापतिर्विसयं ययौ ॥ ३४५ ॥<br>
स ज्ञात्वा शबलां धेनुं कारणं सर्वसंपदाम् ।<br>
उवाच प्रीतिमासाद्य वशिष्ठं तपसां निधिम् ।। ३४६ ॥<br>
कामधेनुः परं रत्नं रत्नानां भाजनं नृपः ।<br>
गवां शतसहस्रेण तस्मादेतां प्रयच्छ मे ॥ ३४७ ।।<br>
तमुवाच वशिष्ठोऽपि नाहं कोटिशतैर्गवाम् ।<br>
राशिभिर्वा सुवर्णस्य दास्यामि शबलां क्वचित् ॥ ३४८ ॥<br>
संत्यक्तुं नोत्सहे पुण्यां तपःसिद्धिमिवोत्तमाम् ।<br>
हव्यकव्याग्निहोत्राणां प्राणानां च समाश्रयम् ॥ ३४९ ॥<br>
मत्वैतत्कौशिकोऽवादीद्वजानां हेमशालिनाम् ।<br>
हयानां चेन्दुशुभ्राणां चायुतैः कोटिभिर्गवाम् ॥ ३९० ॥<br>
देहि मे शबलां ब्रह्मन्निर्बन्धोऽनुशयप्रदः ।<br>
इत्युक्तो भूमिपालेन वशिष्ठः पुनरभ्यधात् ॥ ३५१ ॥<br>
राजञ्जीवितसर्वस्वं शबलां न ददामि ते ।<br>
सैव मे परमं रत्नं सैव यज्ञक्रियाफलम् ॥ ३५२ ॥<br>
इति ब्रुवाणो न यदा कामधेनुं ददौ मुनिः ।<br>
तदा जहार बलवान्बलात्कुशिकनन्दनः ॥ ३५३ ।।</p>
<hr>
<p>ह्रियमाणा वने धेनुर्भूपालेन बलीयसा ।<br>
दुःखिता साश्रुनयना शरणं मुनिमाययौ ।। ३५४ ।।<br>
सावदद्भगवन्कस्सादकस्मादनपायिनी।<br>
निर्दोषाहं त्वया त्यक्ता हव्यकव्योपयोगिनी ॥ ३५५ ॥<br>
एतच्छ्रुत्वा मुनिवरस्तामुवाच कृपानिधिः ।<br>
न मया त्यज्यसे देवि ह्रियसे प्रसभं मम ॥ ३५६ ॥<br>
बलवान्कौशिको राजा दुर्बला ब्राह्मणा वयम् ।<br>
पश्यामि वाहिनीं शस्त्रवीचीवलयसंकुलाम् ॥ ३५७ ॥<br>
दुःखादिति ब्रुवाणं तं शवला प्रत्यभाषत ।<br>
क्षात्रं बलं नातिबलं ब्रह्मतेजो महद्बलम् ॥ ३५८ ॥<br>
शौर्याधिकः क्षत्रियोऽयं तपस्तेजश्च तेऽधिकम् ।<br>
त्वदनुप्राणितबलं पश्य मामधुना विभो ।। ३५९ ॥<br>
इत्युक्त्वा ससृजे वीरान्हुंकारेणैव पल्हवान् ।<br>
तान्युद्धे क्षपितान्दृष्ट्वा विश्वामित्रस्य सैनिकैः ॥ ३६० ॥<br>
योनिजान्यवनान्म्लेच्छाञ्छकृतश्चासृजच्छकान् ।<br>
काम्बोजान्दरदाञ्छूरान्बाह्लिकान्सकिरातकान् ॥ ३६१ ॥<br>
तुरुष्कान्सासृजद्वीरान्धोरान्हेमाचलत्विषः ।<br>
ज्वलितानिव दिव्यास्त्रैर्विश्वामित्राभिमन्त्रितैः ॥ ३६२ ॥<br>
(तिलकम्)<br>
तैर्म्लेच्छैर्विकृताकारैः प्रदीप्तविविधायुधैः ।<br>
क्षणेनाभूत्क्षतिपतिर्निहताशेषसैनिकः ॥ ३६३ ।।<br>
ततः शतं नरपतेः पुत्राणां भुजशालिनाम् ।<br>
अभ्याद्रवत्सुसंरब्धं वशिष्ठं तेजसां निधिम् ॥ ३६४ ॥<br>
तानाकृष्टमहाचापखड्गानापतिताञ्जवात् ।<br>
दृष्ट्वा वशिष्ठो विदधे हुंकारेणैव भस्मसात् ॥ ३६५ ॥</p>
<hr>
<p>हतपुत्रो हतामात्यः सैन्यहीनो महीपतिः ।<br>
सोऽभून्निरुद्धकच्छायो दावदग्ध इवाचलः ॥ ३६६ ॥<br>
प्राज्यं राज्यं परित्यज्य स गत्वा हिमवत्तटम् ।<br>
मौनी तपश्चचारोग्रं पादाङ्गुष्ठधृतिश्विरम् ॥ ३६७ ।।<br>
तस्य वातभुजः काले स्वयमेत्य चतुर्मुखः ।<br>
अर्थितः प्रददौ दिव्यमस्त्रग्रामं वरप्रदः ॥ ३६८ ॥<br>
दिव्यास्त्रबलसंपूर्णः स गत्वा पुनराश्रमम् ।<br>
वशिष्ठस्याकरोत्सर्वत्रस्तशिष्यजनोज्झितम् ॥ ३६९ ।।<br>
ब्रह्मदण्डमथादाय कालदण्डमिवोत्कटम् ।<br>
ददाह दिव्यान्यस्त्राणि वशिष्ठस्तस्य संगरे ॥ ३७० ॥<br>
ततः प्रक्षीणसर्वास्त्रो ब्राह्ममस्त्रमथासृजत् ।<br>
तदपि ब्रह्मदण्डेन ब्रह्मर्षिरफलं व्यधात् ॥ ३७१ ॥<br>
तस्य ब्रह्मास्त्रसंहारकारिणो भैरवं वपुः ।<br>
न सेहिरे सुरा द्रष्टुं रोमकूपोद्गतानलम् ॥ ३७२ ॥<br>
भग्नदर्पस्ततो राजा विश्वामित्रोऽतिदुःखितः ।<br>
धिक्क्षान्त्रं बलमित्युक्त्वा प्रययौ तपसे पुनः ॥ ३७३ ।।<br>
स भार्यासहितश्चके दक्षिणां दिशमाश्रितः ।<br>
तपस्तीव्रं ययुर्येन विस्मयं परमर्षयः ।। ३७४ ।।<br>
हविष्यन्दो महिष्यन्दो दृढनेत्री महोदयः ।<br>
पुत्रास्तपोवने यस्य जाताः पावकवर्चसः ।। ३७५ ।।<br>
पूर्वजा हतशेषाश्च तस्याष्टौ बलवत्तराः ।<br>
बभूवुर्भुवि विख्यातास्तनया राज्यभागिनः ।। ३७६ ।।<br>
पूणे वर्षसहस्रेऽथ तपःसंतापितामरम् ।<br>
ब्राह्मण्यकामं राजर्षि तं ब्रह्मा स्वयमाययौ ॥ ३७७ ॥<br>
सोऽवदत्तपसा लोकास्त्वया राजर्षिसंमताः ।<br>
जिताः संयमिना लब्धं सुकृतं जन्मनः फलम् ॥ ३७८ ।।</p>
<hr>
<p>इत्युक्त्वान्तर्हिते क्षिप्रं पद्मयोनौ मुनिः शुचा ।<br>
प्रदध्यौ मन्युसंतप्तः श्वसन्नाग इवाहतः ।। ३७९ ॥<br>
अहो नु नाप्तं ब्राह्मण्यं यत्नेनापि महीयसा ।<br>
तपो निष्फलतां यातं खलानामिव संगतम् ॥ ३८० ॥<br>
इत्युक्त्वा पुनरेवोग्रं स चकार महत्तपः ।<br>
निजधैर्यदृढश्चित्ते निश्चयो हि महात्मनाम् ॥ ३८१ ॥<br>
असिन्नवसरे सत्यसुधाधौताननद्युतिः ।<br>
त्रिशङ्कुर्भूमिपालोऽभूदिक्ष्वाकुकुलभूषणम् ॥ ३८२ ॥<br>
सशरीरो दिवं गन्तुं यियक्षुः स्वपुरोहितम् ।<br>
वशिष्ठमाहूय परं यत्नवानभवत्क्रतौ ॥ ३८३ ॥<br>
प्रत्याख्यातो वशिष्ठेन तस्याशक्यतया क्रतोः ।<br>
वशिष्ठपुत्रानभ्येत्य चक्रे यज्ञे कृतार्थताम् ॥ ३८४ ॥<br>
कृताञ्जलिरुवाचेदं विपदां विनिवृत्तये ।<br>
गुरुणा चरणानम्रः संत्यक्तोऽहमकल्मषः ॥ ३८९ ॥<br>
गुरुणा प्रतिषिद्धोऽहं युष्माञ्छरणमागतः ।<br>
भवद्भिर्यष्टुमिच्छामि गन्तुं विग्रहवान्दिवम्] ॥ ३८६ ॥<br>
[उदेति मृत्युः पीयूषाकिमन्यद्विधुरे विधौ ।<br>
सुहृदः शत्रुतां यान्ति संश्रितश्चाविधेयताम् ॥ ३८७ ॥<br>
आराधिताश्च कुप्यन्ति दैवोद्धूलितसंपदाम् ।<br>
शरण्यं शरणं यातस्त्वामहं वाञ्छिताप्तये ॥ ३८८ ॥<br>
पापं मार्ष्टि शुभं सूते सत्यं साधुसमागमः ।<br>
गुरुणा प्रतिषिद्धोऽहं युष्माञ्छरणमागतः ॥ ३८९ ॥</p>
<hr>
<p>भवद्भिर्यष्टुमिच्छामि गन्तुं विग्रहवान्दिवम् ।<br>
युष्माभिरपि संत्यक्तो गमिष्यामि परं गुरुम् ॥ ३९० ॥<br>
शतं वशिष्ठपुत्राणां श्रुत्वेति नृपमब्रवीत् ।<br>
अशक्यत्वात्परित्यक्तो गुरुणा सत्यवादिना ।<br>
परान्व्रजसि दुर्वृत्त चण्डालो भव सत्वरम् ।। ३९१ ॥<br>
वशिष्ठपुत्ररित्युक्तो गत्वा निजपुरीं नृपः ।<br>
अतिबाह्य निशामेकां प्रातश्चण्डालतां ययौ ।। ३९२ ॥<br>
अघो नीलाम्बरो रक्तवासाः कल्मषभूषणः ।<br>
खलैरिवासिकठिनैरायासैः परिवेष्टितः ॥ ३९३ ॥<br>
तं विलोक्य श्रिया त्यक्तं घोरं निजकुलच्युतम् ।<br>
तत्यजुर्मन्त्रिणः सर्वे पौराश्च व्याकुलाशयम् ॥ ३९४ ॥<br>
अहो नु न चलत्येषा पुरुषप्रतिपन्थिनी ।<br>
अनित्यतेव भावानां भूतानां भवितव्यता ॥ ३९५ ॥<br>
अनित्या कर्मरेखेव भूतानां परिवर्तिनी ।<br>
अहो चटुलकल्लोलकुल्या कुटिलचारिणी ॥ ३९६ ॥<br>
नॄणामुन्मूलयत्येषा पौरुषं कर्मसंगतिः ।<br>
कुशलायोद्यतो राजा यातः प्रत्युत शोच्यताम् ॥ ३९७ ॥<br>
केवलं शरणं प्रायाद्विश्वामित्रं तपोनिधिम् ।<br>
निवेद्य सर्ववृत्तान्तं तस्मै कारुण्यशालिने ॥ ३९८ ।।<br>
इत्युक्त्वा कौशिकोऽवादीत्करुणापूर्णमानसः ।<br>
एषोऽहं तव साहाय्ये सज्जः क्रतुसमीहिते ॥ ३९९ ॥<br>
अनेनैव शरीरेण सुरलोकं प्रयास्यसि ।<br>
इत्युक्त्वा यज्ञसंभारे मुनिः शिष्यानचोदयत् ॥ ४०० ॥<br>
सोऽभवद्याजकस्तस्य वन्द्यो निन्द्यतनोर्नृपः ।<br>
आपन्नत्राणचतुरं चरितं हि महात्मनाम् ॥ ४०१ ॥<br>
ततः सर्वं मुनिकुलं निमन्त्रयितुमादरात् ।</p>
<hr>
<p>विसृष्टा प्रययुस्तेन सर्वे तूर्णं दिशो दश ॥ ४०२ ॥<br>
अथ प्राप्ते मुनिगणे विश्वामित्रतपोबलात् ।<br>
यथोक्तमवदञ्छिष्यास्तमेत्य महसां निधिम् ॥ ४०३ ।।<br>
भगवन्मुनयः प्राप्ता वशिष्ठतनयान्विना ।<br>
महोदयं च दर्पान्धं तदुक्तं श्रूयतां विभो ॥ ४०४ ॥<br>
स याज्यो यत्र चण्डालः क्षत्रियो यत्र याजकः ।<br>
ब्रह्मर्षयो वयं तत्र कथं यज्ञसभासदः ॥ ४०५ ॥<br>
अहो नु ब्राह्मणाः सर्वे महाविप्लवकारिणा ।<br>
कल्पान्तेनेव गिरयो विश्वामित्रेण पातिताः!! ४०६ ॥<br>
शिष्यैरित्युक्तमाकर्ण्य कौशिकः कोपकम्पितः ।<br>
वशिष्ठपुत्रानशपन्निःश्वसन्सुमहोदयान् ॥ ४०७ ॥<br>
मृत्युदग्धाः श्वमांसादाः सप्तजन्मशतानि ते।<br>
मुष्टिका नाम विकृताः प्रभविष्यन्ति निर्घृणाः ॥ ४०८ ॥<br>
महोदयश्च दुर्वृत्तः प्रयास्यति निषादताम् ।<br>
इत्युक्त्वा सत्यसंकल्पो विरराम महातपाः ॥ ४०९ ॥<br>
तद्भयादभ्युपगते तस्मिन्यज्ञे महर्षिभिः ।<br>
ऋत्विङ्मणिहितारम्भः पूर्णो विधिरवर्तत ।। ४१० ॥<br>
आहूता यज्ञभागाय नाजग्मुर्देवता यदा ।<br>
कुपितः श्रुवमुद्यम्य तदा मुनिरभाषत ॥ ४११ ॥<br>
राजन्मे पश्य तपसो बलमद्भुतकारिणः ।<br>
सशरीरो दिवं गच्छ सहसा मम तेजसा ॥ ४१२ ॥<br>
इत्युक्तमात्रे मुनिना दिवमाचक्रमे नृपः ।<br>
प्रदीप्तमन्त्रतपसां किमसाध्यं महात्मनाम् ॥ ४१३ ॥<br>
दृष्ट्वा त्रिदिवमारूढं त्रिशङ्कु त्रिदशेश्वरः ।<br>
अधःशिराः पतेत्युक्त्वा हुंकारेणेत्यपातयत् ॥ ४१४ ॥<br>
ततस्त्रि शङ्कुर्निपतंस्त्रायस्वेत्यभ्यधान्मुनिम् ।<br>
अत्रैव तिष्ठ तिष्ठेति तमूचे कौशिकः क्रुधा ॥ ४१६ ॥</p>
<p>ततोऽसृजत्स सप्तान्यान्मुनीन्दक्षिणमार्गगान् ।<br>
परां नक्षत्रमालां च प्रजापतिरिवापरः ॥ ४१६ ॥<br>
तं स्रष्टुमुद्यतं देवा ज्ञात्वा त्रस्ता दिवौकसः ।<br>
ऊचुः सानुशयं कृत्वा दैन्यव्यञ्जनमञ्जलिम् ॥ ४१७ ॥<br>
गुरुशापादशुचितामयं यातो महीपतिः ।<br>
सशरीरो दिवं गन्तुं मुने नार्हति सर्वथा ॥ ४१८ ॥<br>
इति ब्रुवाणान्विबुधानब्रवीत्कौशिको मुनिः ।<br>
त्रिशङ्कुस्वर्गगमने प्रतिज्ञा नान्यथा मम ॥ ४१९ ॥<br>
तिष्ठत्वत्रैव भूपालो नक्षत्रैः सह सत्कृतैः ।<br>
इत्युक्ता मुनिना देवास्तमूचुः शापशङ्किताः ॥ ४२० ॥<br>
योगसंख्याविहीनानि वैश्वानरपथाद्बहिः ।<br>
अक्षयान्यत्र तिष्ठन्तु नक्षत्राणि त्वदाज्ञया ॥ ४२१ ॥<br>
अयं तवाज्ञया राजा तिष्ठत्वत्रैव सर्वथा ।<br>
कीर्तिश्च तव शुभ्रेयं यशःस्तम्भ इवोज्ज्वला ॥ ४२२ ॥<br>
उक्त्वेति याते द्युसदां मण्डले मुनिभिः सह ।<br>
समाप्य कौशिको यज्ञं पुष्करं तपसे ययौ ॥ ४२३ ॥<br>
अत्रान्तरे नृपः श्रीमानम्बरीषाभिधोऽभवत् ।<br>
अयोध्यायां सुधासिन्धुरिव धर्मभृदाकरः ॥ ४२४ ॥<br>
यजमानस्य तस्येन्द्रः पशुं भूमिशतक्रतोः ।<br>
जहार तस्कृते पृथ्वीं विप्रवाक्याच्चचार सः ॥ ४२५ ॥<br>
स तपोवनमासाद्य भृगुतुङ्गे स्थितं मुनिम् ।<br>
ऋचीकं ससुतं भार्यासखं शान्तं व्यलोकयत् ॥ ४२६ ॥<br>
तं प्रणम्य यथावृत्तं निवेद्यास्मै प्रसाद्य च ।<br>
गवां शतसहस्रेण ययाचे तं पशुं सुतम् ॥ ४२७ ॥<br>
ऋचीकस्तमथोवाच ज्येष्ठो नार्हति विक्रयम् ।<br>
पुत्रो ममायं दयितः कुलमस्मिन्प्रतिष्ठितः ।। ४२८ ।।</p>
<hr>
<p>3</p>
<p>काव्यमाला इत्युक्त्या मुनिना प्रीत्या तद्भार्याप्यवदन्नृपम् । नृ
कनीयांञ्छुनको नाम ममायं दयितः सुतः ॥ ४२९ ।। नोत्सहेऽहमिमं त्यक्तुं दयितं
जीवितादपि । ज्येष्ठः प्रायः प्रियः पुंसां कनीयांसश्च योषिताम् ॥ ४३० ॥
इति मातुर्वचः श्रुत्वा शुनःशेपो मुनेः सुतः । जगाद मध्यमो धीमान्भूमिपालं
स्मिताननः ॥ ४३१ ॥ न विक्रेयः पितुर्ज्येष्ठः कनीयान्मातुरीप्सितः ।
अर्थादेवाद्य विक्रीतो मध्यमोऽहमबान्धवः ॥ ४३२ ॥ इत्युक्ते मुनिपुत्रेण
तमेव पशुमीप्सितम् । गवां शतसहस्रेण निनाय वसुधाधिपः ॥ ४३३ ॥ अयोध्याभिमुखं
गच्छन्सोऽवसत्पुष्करे निशाम् । तत्रादौ तु शुनःशेपो विश्वामित्रमभाषत ॥ ४३४
॥ भगवंस्त्वामहं प्राप्तः शरणं तपसां निधिम् । ऋचेपुनाहं विक्रीतो मुनिना
मध्यमः सुतः ॥ ४३५ ॥ अस्य राज्ञोऽम्बरीषस्य यातोऽस्मि पशुतां क्रतौ ।
रक्ष्यतामिति तेनोक्ते स्वसुतान्कौशिकोऽब्रवीत् ॥ ४३६ ॥ मद्गिरा भवतामेकः
पशुतां यातु भूपतेः । रक्षणीयः शुनःशेपो मुनिः सर्वात्मना मम ॥ ४३७ ॥
विश्वामित्रवचः श्रुत्वा घोरं पुत्रास्तमूचिरे । परपुत्रस्य रक्षार्थ
स्वपुत्रस्त्यज्यते कथम् ॥ ४३८ ।। मनो विकूणकः कोऽयं धर्मो दुष्कृतसंमतः ।
श्वमांसाशनतुल्योऽयं स्वपुत्रनिधनोद्यमः ।। ४३९ ॥ इति पुत्रवचः श्रुत्वा
विश्वामित्रः क्रुधा ज्वलन् । श्वमांसवादिनः शापात्तान्निनाय श्वपाकताम् ॥
४४० ॥ ततोऽब्रवीच्छुनःशेपं गच्छ राज्ञो महाक्रतौ । गाथाद्वयं पठित्वेदं मां
स्मृत्वा शुभमाप्स्यति ॥ ४४१ ॥</p>
<p>१. ऋचीकनाम्ना' भवेत.</p>
<p>इति शासनमासाद्य मुनेर्भूमिभुजा सह ।<br>
प्रययौ तत्क्रतुक्षेत्रं निर्भयो मुनिपुत्रकः ॥ ४४२ ॥<br>
सदस्यानुमतः सोऽथ पवित्रीकृतलक्षणः ।<br>
पवित्रपाशैराविष्टो रक्ताम्बरविलेपनः ॥ ४४३ ॥<br>
आसाद्य वैष्णवं रूपं मनसा कौशिकं स्मरन् ।<br>
पठन्गाथाद्वयं प्राप यूपं विशमनास्पदाम् ॥ ४४४ ॥<br>
ततः प्रीतः सहस्राक्षः फलं बहुगुणं क्रतोः ।<br>
दत्त्वा राज्ञे शुनःशेपं ररक्ष विपुलाशयः ॥ ४४५ ॥<br>
कौशिकोऽपि सहस्राब्दं पुष्करे दुष्करं तपः ।<br>
कृत्वापश्यद्रतस्नातः स्वयं ब्रह्माणमागतम् ॥ ४४६ ॥<br>
स देवैः सहितस्तस्य विना ब्राह्मण्यमुत्तमम् ।<br>
दत्त्वा तपःफलं दिव्यं सहसान्तरधीयत ॥ ४४७ ॥<br>
विश्वामित्रोऽपि तत्प्राप्त्यै पुनस्तीव्रतरं तपः ।<br>
सुरशङ्कास्पदं मानी चकार दृढनिश्चयः ॥ ४४८ ॥<br>
ततः कदाचिदभ्येत्य मेनका नाककामिनी ।<br>
पुष्करे विदधे स्नानं कान्तिसंदेहितोदका ॥ ४४९ ॥<br>
तां विलासस्मितसुधासेकपल्लविताधराम् ।<br>
चलत्कटाक्षविक्षेपरचितश्रवणोत्पलाम् ।। ४६० ॥<br>
हेमकुम्भयुगेनेव स्तनभारेण भूषिताम् ।<br>
विपुलश्रोणिविपुलां कान्तिकल्लोलिनीमिव ।। ४५१ ॥<br>
विलोक्य कौशिकमुनिर्ययौ प्रीतिविधेयताम् ।<br>
महतामपि चित्ताब्धिमन्दरः सर्वथा स्मरः ॥ ४५२ ॥<br>
(तिलकम्)<br>
स तस्या निर्भरासङ्गप्रणये प्रेमयन्त्रितः ।<br>
दशवर्षायुतं कालं क्षणं मेने स्मराकुलः ॥ ४९३ ।।</p>
<p>ततोऽनुशयगासाद्य तपोविघ्नमवद्यताम् ।<br>
शरदीव नदीवेगो ह्रियाभूदल्पको मुनिः ॥ ४५४ ॥<br>
प्रक्षाल्य मनसो रागं विवेकविमलोऽभवत् ।<br>
विसृज्य मेनकां चक्रे स चिरं विपुलं तपः ॥ ४५५ ॥<br>
उत्तराद्रितटे तस्य कौशिकीतीरवासिनः ।<br>
तपोयुक्तस्य वर्षाणां सहस्रं शनकैर्ययौ ।। ४५६ ॥<br>
ततो भीताः सुराः सर्वे समभ्येत्य प्रजापतिम् ।<br>
लभतां कौशिको ब्रह्मशब्दमित्यूचिरे जवात् ॥ ४५७ ॥<br>
देवैरभ्यर्थितो धाता समेत्योवाच कौशिकम् ।<br>
मुने नाद्यापि निर्द्वन्द्वो भवानविजितेन्द्रियः ॥ ४९८ ॥<br>
वशी प्राप्स्यसि कालेन ब्राह्मण्यं ब्रह्मसंमतम् ।<br>
इत्युक्त्वान्तर्हिते क्षिप्रं विश्वयोनौ महामुनिः ॥ ४५९ ॥<br>
ऊर्ध्वबाहुर्निरालम्बश्चक्रे वाताशनस्तपः ।<br>
ग्रीष्मे पञ्चानलः शीते सलिलान्तरमाश्रितः ॥ ४६० ॥<br>
तस्योग्रतपसो भीत्या संभ्रमोऽभूद्दिवौकसाम् ।<br>
सुराङ्गनां ततः शक्रः प्राहिणोत्तज्जिगीषया ।। ४६१ ॥<br>
सा शापचकिता प्रायात्कौशिकस्य तपोवनम् ।<br>
शक्रवाक्यानुगता मधुना मदनेन च ॥ ४६२ ॥<br>
ततः फुल्ललताजालभ्रमद्भमरमण्डले ।<br>
स्मरबन्दिनि सानन्दे कलालापिनि कोकिले ॥ ४६३ ॥<br>
विलाससरसारम्भां रम्भां संभावितस्मराम् ।<br>
ददर्श कौशिकः कान्तां नयनानन्दकौमुदीम् ।। ४६४ ॥<br>
(युगलकम्)<br>
स तां दीर्घतपाः स्निग्धचक्षुषा क्षणमैक्षत ।<br>
शोषितेऽपि शरीरेऽस्मिन्नभिलाषो न शुष्यति ॥ ४६५ ॥<br>
तां ज्ञात्वा तपसो विघ्नं सहस्राक्षेण निर्मिताम् ।<br>
स शशापाभवद्येन सा शिला वत्सरायुतम् ॥ ४६६ ।।</p>
<hr>
<p>मन्मथे मधुना सार्धं याते भग्नमनोरथे ।<br>
कामक्रोधविकारेण पश्चात्तापं ययौ मुनिः ॥ ४६७ ॥<br>
विप्रप्रसादपर्यन्तं तस्याः शापं विधाय सः ।<br>
निरुच्छ्वासोऽभवन्मौनी वर्षायुतमभोजनः ॥ ४६८ ॥<br>
स्थाणुभूते निरालम्बे क्रोधमात्सर्यवर्जिते ।<br>
विघ्नाः शक्रेरितास्तस्मिन्नावकाशं च लेभिरे ॥ ४६९ ॥<br>
तस्य वर्षसहस्रान्ते श्रितान्नव्रतपारणः ।<br>
विप्ररूपः स्वयं शक्रः सर्वमभ्येत्य भुक्तवान् ।। ४७० ।।<br>
परं वर्षसहस्रं स निरुच्छ्वासोऽभवत्पुनः ।<br>
तत्तालुबिवरोत्थैश्च धूमैर्द्यौः समपूर्यत!! ४७१ ॥<br>
समुद्भ्रान्ते ततो लोके सदेवासुरपन्नगे।<br>
मन्दतेजसि तिग्मांशौ क्षुभिते चाब्धिमण्डले ॥ ४७२ ॥<br>
विदीर्णे गिरिसंघाते कम्पमाने महीतले ।<br>
सुरैरभ्यर्थितो ब्रह्मा स्वयं मुनिमुपाययौ ॥ ४७३ ॥<br>
(युगलकम्)<br>
स तस्मै क्षीणमोहाय ददौ ब्रह्मर्षितां विभुः ।<br>
सोऽकरोत्स्ववशं सर्वान्वेदानमरतां तथा ॥ ४७४ ॥<br>
ततः प्रजापतिं प्रीतं प्राञ्जलिः कौशिकोऽवदत् ।<br>
ब्रह्मसूनुर्वशिष्ठो मां ब्राह्मणोऽसीति भाषताम् ॥ ४७५ ॥<br>
ततः सुरैः समाहूतो वशिष्ठः समभ्येत्य तम् ।<br>
ब्रह्मर्षये स्वस्ति तुभ्यमित्युवाचास्तकिल्विषः ॥ ४७६ ॥<br>
अन्तर्हिते सुरैः सार्ध सहसैव पितामहे ।<br>
सख्यं कृत्वा वशिष्ठेन कौशिकः सुखितोऽभवत् ॥ ४७७ ॥<br>
इत्येवं विविधाश्चर्यचरितो भगवानयम् ।<br>
धन्योऽसि बत काकुत्स्थ गोप्ता यस्य महामुनिः ॥ ४७८ ॥<br>
इति विश्वामित्रोपाख्यानम् ॥ १० ॥</p>
<p>गौतमेनेति कथिते शतानन्देन सादरम् ।<br>
जनकः कौशिकं प्रीत्या पुनः पुनरपूपुजत् ।।.४७१ ॥<br>
ततो दिनान्ते जनकः प्रवृत्ते यज्ञकर्मणि ।<br>
प्रययौ मुनिमामन्त्र्य तत्प्रभावं विचिन्तयन् ॥ ४८०॥<br>
अथ प्रभाते भूपालः समेत्य प्रणतो मुनिम् ।<br>
उवाच किं कृत्यमिति प्रणयावर्जिताञ्जलिः ॥ ४८१ ॥<br>
विश्वामित्रस्तमवदद्दिव्यं तत्रिपुरद्विषः ।<br>
धनुर्धैर्यनिधिर्वीरो राघवो द्रष्टुमर्हति ॥ ४८२ ॥<br>
श्रुत्वैतत्कौशिकेनोक्तं जगाद जनकः पुनः ।<br>
प्रभावमस्य धनुषो जानीषे भगवन्स्वयम् ॥ ४८३ ॥<br>
निमेः षष्ठो देवरातो राजास्माकं पितामहः ।<br>
हस्ते न्यस्तं पुरा तस्य निजं धूर्जटिना धनुः ॥ ४८४ ॥<br>
दक्षयज्ञवधे देवान्विधूय प्राज्यतेजसा ।<br>
अभ्यधाद्भगवान्भोगे लीलाव्यापृतकार्मुकः ॥ ४८५ ॥<br>
यज्ञभागमकृत्वा मे ये यूयं यज्ञभागिनः ।<br>
तेषां वः प्रवराङ्गानि शातयत्वेष पत्रिभिः ॥ ४८६ ॥<br>
इति वादिनमीशानं प्रसाद्य त्रिदिवौकसः ।<br>
शातितः स्वाङ्गतेजोभिः शक्रस्तस्मै महद्धनुः ॥ ४८७ ॥<br>
तदेतत्तेजसां धाम गृहे नः परमार्चितम् ।<br>
धनुरास्ते पुरारातेः परं मन्दरगौरवम् ॥ ४८८ ॥<br>
हलाकृष्टमही जाता जननी कान्तिसंपदाम् ।<br>
लक्ष्मीलावण्यतोयाब्धेः सीता नामास्ति में सुता ॥ ४८९ ॥<br>
अधिज्यं धूर्जटिधनुः शौर्यस्य निकषोपमम् ।<br>
यः करिष्यति स श्लाध्यां सीतां कीर्तिमिवाप्स्यति ॥ ४९० ।।</p>
<hr>
<p>दर्पप्रचण्डदोर्दण्डाः सीतापरिणयोत्सुकाः ।<br>
चण्डीशचापदण्डेन के नृपा न विडम्बिताः ॥ ४९१ ॥<br>
असक्ता ग्रहणे तस्य का कथा धारणे पुनः ।<br>
तोलने नष्टसंकल्पा लङ्घने जलधेरिव ॥ ४९२ ॥<br>
ते संहता नृपतयस्तुलारोपितविक्रमाः।<br>
चक्रुर्मे नगराबन्धं शङ्काकोपाकुलाशयाः ॥ ४९३ ॥<br>
ततः संवत्सरे पूर्ण क्षीणसैन्याब्धिना मया ।<br>
देवतानां वरात्माप्तं चतुरङ्गं महबलम् ॥ ४९४ ॥<br>
तेन ते विदिताः सर्वे छिन्नच्छत्ररथध्वजाः ।<br>
स्वपुराणि ययौ भूपा ध्वस्तमानमनोरथाः ॥ ४९५ ॥<br>
तामिमां शौर्यशुल्का मे कन्यां कुवलयेक्षणाम् ।<br>
रामः प्राप्स्यति शक्तश्चेत्कार्मुकारोपणे पणे ॥ ४९६ ॥<br>
इत्युक्त्वा मन्त्रिणः सर्वानादिदेश महीपतिः ।<br>
दयित खण्डपरशोधनुरानीयतामिति ॥ ४९७ ।।<br>
अथाष्टचक्रशकटाकृष्टमञ्जूषिकाश्रितम् ।<br>
शतैः पञ्चभिरानीतं नृणां धनुरदृश्यत ॥ ४९८ ॥<br>
ततो जनकराजेन विनयेन निवेदितम् ।<br>
विश्वामित्रो धनुर्दृष्ट्वा जगाद रघुनन्दनम् ॥ ४९९ ॥<br>
इदं तत्रिषु लोकेषु विश्वतं राम कार्मुकम् ।<br>
गृहाण क्रियतामस्य व्यापारः पुरुषोचितः ।। ५००॥<br>
इत्युक्ते मुनिना रामस्तत्प्रणम्यैश्वरं धनुः ।<br>
जग्राह लीलया कुर्वन्विस्मयाकुलितं जगत् ॥ ५०१ ॥<br>
स तस्य शुशुभे दिव्यकार्मुकप्रणयी भुजः ।<br>
रक्ताङ्गदांशुवलयव्यालैः पशुपतेरिव ॥ ५०२ ॥<br>
क्षणादधिज्यमादाय धनुरद्भुतविक्रमः ।<br>
धन्विना सह दर्पण समाकृष्य बभञ्ज तत् ॥ ५०३ ॥</p>
<hr>
<p>भज्यमानस्य धनुषो ध्वनिराचार्यतां ददौ ।<br>
अकाण्डताण्डवारम्भे स्वर्गोद्यानशिखण्डिनाम् ॥ ५०४ ॥<br>
गिरीणां सागराणां च व्याघट्टितनभस्तलः ।<br>
स शब्दो घोरनिर्घोषैर्दिदेश विशरारुताम् ॥ ५०५ ॥<br>
भुवनभ्रंशकृद्भीमश्चापभङ्गभवो ध्वनिः ।<br>
स चक्रे शक्रकान्तानां कल्पान्तभ्रान्तिसाध्वसम् ॥ ५०६ ॥<br>
भग्नकार्मुकभङ्गेन मन्दरारावकारिणा ।<br>
चकम्पे लोलसप्ताब्धिमेखला वस्तुधावधूः ॥ ५०७ ॥<br>
नॄणामाविरभूद्दाहः प्रलयारम्भसंभ्रमात् ।<br>
ऋते विदेहाधिपतेः कौशिकाच्च सराघवात् ॥ ५०८ ॥<br>
ततः स विस्मयोत्साहहर्षप्रणयनिर्भरः ।<br>
उचाच वाञ्छितावाप्तिनिर्वृत्तः पार्थिवो मुनिम् ॥ ५०९ ॥<br>
धन्या मे भगवन्पुत्री प्राप्तो रामः पतिर्यया ।<br>
सप्तार्णवप्रणयिनी कीर्तिर्यस्य नवोदिता ॥ ५१० ॥<br>
सदा विसदृशासङ्गकारिणो वाच्यता विधेः ।<br>
चिरादेव निवृत्तोऽयं रामसीतासमागमः ॥ ५११ ॥<br>
अयोध्यां यान्तु मे दूतास्तूर्णं दशरथं प्रति ।<br>
समायात्वत्र सुकृती सूनोः परिणयोत्सवे ।। ५१२ ॥<br>
इत्युक्त्वा मिथिलानाथः संकल्पानिव शीघ्रगान् ।<br>
नृपाय प्राहिणोद्दूतान्वाजिभिर्जवशालिभिः ॥ ५१३ ॥<br>
तेऽपि तूर्णतरं गत्वा सभासीनं नरेश्वरम् ।<br>
चक्रुर्विदितवृत्तान्तं हर्षपीयूषवर्षिणः ॥ ६१४ ॥<br>
इति धनुर्भङ्गः ॥ ११ ॥<br>
ततो दशरथः श्रीमानाययौ मुनिभिर्वृतः ।<br>
वशिष्ठवामदेवाद्द्यैर्मार्कण्डेयपुरःसरैः ॥ ५१५ ॥</p>
<hr>
<p>समुद्धूताब्धितुल्येन तस्य सैन्येन सर्पता ।<br>
दिशः शस्त्रप्रभाजालवीचीवलयिता बभुः ।। ५१६ ॥<br>
मिथिलामथ संप्राप्तं तं राजा जनकः स्वयम् ।<br>
प्रत्युद्ययौ पुरस्कृत्य श्लाघ्यसंबन्धिसंपदम् ॥ ५१७ ॥<br>
रत्नैरभ्यर्चितस्तेन प्रवेश्येक्ष्वाकुनन्दनः ।<br>
बभौ मुनिसभासीनश्चतुर्भिस्तनयैः सह ॥ ५१८॥<br>
ततः प्रणम्य पूजार्हान्वशिष्ठप्रमुखान्मुनीन् ।<br>
प्रशंसञ्जन्म जनको जगाद जगतीपतिम् ॥ ५१९ ॥<br>
अहो बतावतंसत्वं प्राप्तः पुण्यवतामहम् ।<br>
वशिष्ठो यस्य भगवान्भवांश्चाभ्यागतो गृहान् ॥ ५२० ॥<br>
द्वावेव सुकृतोदारौ पितरौ पुत्रिणां वरौ ।<br>
पुत्रेण राघवेन त्वं विष्णुना स च कश्यपः ॥ १२१ ॥<br>
विभाति भूरियशसः कस्यान्यस्य यथा तव ।<br>
भुवनत्रितयोद्गीतं पुत्रमानोन्नतं शिरः ।। ५२२ ॥<br>
गृहाण राघवाय त्वं शौर्यशुल्कां सुतां मम ।<br>
गुरवो दूततां याताः संबन्धेऽस्मिन्मिथो गुणाः ॥ ५२३ ॥<br>
जनकेनेत्यभिहितो हर्षाद्दशरथोऽवदत् ।<br>
बहु मन्यामहे कन्यां त्वया प्रीतिमिवार्पिताम् ॥ ५२४ ॥<br>
कुले सुविपुले जन्म विद्याविद्योतिता मतिः ।<br>
महाजनैश्च संबन्धः फलं गुरुजनाशिषाम् ॥ १२५ ॥<br>
गुणसौभाग्ययोग्योऽयं भाग्यानां प्रथमोदयः ।<br>
रामस्य श्रेयसे सक्तो यदसौ कौशिको मुनिः ॥ ५२६ ॥<br>
(यथा चतुर्भिः कनकं परीक्ष्यते निघर्षणच्छेदनतापताडनैः ।<br>
तथा चतुर्भिः पुरुषः परीक्ष्यते कुलेन शीलेन गुणेन कर्मणा ॥९२७)<br>
इत्युक्ते रघुनाथेन मुनयः प्रणयार्जिताः ।<br>
प्रशशंसुः परिणयं कौशिकं च तपोनिधिम् ।। ५२८ ॥</p>
<hr>
<p>यथार्हं पूजितस्याथ जनकेन महीभुजः ।<br>
आनन्देन्दुसुधासिक्ता सुखेन रजनी ययौ ।। ५२९ ॥<br>
पुनः सभामागतयोः प्रभाते भूपयोर्द्वयोः ।<br>
बभूवानन्तसामन्तैः संघर्ष इव संपदाम् ॥ ५३० ॥<br>
जनकेन विसृज्याथ शतानन्दं पुरोधसम् ।<br>
निजोऽनुजः समभ्यायात्समाहूतः कुशध्वजः ॥ ५३१ ॥<br>
मूकतां वन्दिवृन्देऽथ श्रिते वेत्रभृतां गिरा ।<br>
वशिष्ठो वदतां श्रेष्ठः प्रस्तावोचितमभ्यधात् ।। ५३२ ॥<br>
राजन्प्रवर्ततां पुत्र्यास्तव वैवाहिको विधिः ।<br>
शुद्धाभिजनयोः श्लाघ्यसंबन्धो युवयोरयम् ॥ ५३३ ॥<br>
अव्यक्तप्रभवस्यासीन्मरीचिर्ब्रह्मणः सुतः ।<br>
कश्यपस्तस्य तनयो विवस्वांस्तस्य चात्मनः ।। ५३४ ॥<br>
मनुर्विवखतः पुत्र इक्ष्वाकुर्मानवो नृपः ।<br>
पुत्रो विकुक्षिरेक्ष्वाको बाणस्तस्याभवत्दसुतः ॥ ५३५ ॥<br>
पुत्रोऽनरण्यस्तस्याभूत्पृथुस्तस्मादजायत ।<br>
ततस्त्रिशङ्कुरभवद्भुन्धुमारस्तदात्मजः ।। ५३६ ।।<br>
युवनाश्वः सुतस्तस्य मांधाता तत्सुतो नृपः ।<br>
सुसंधिस्तनयस्तस्य ध्रुवसंधिस्ततोऽभवत् ॥ ५३७ ॥<br>
तत्सूनुर्भरतो राजा तस्याभूदसितः सुतः ।<br>
गरेण सहजातश्च तत्पुत्रः सगरोऽभवत् ॥ ५३८ ॥<br>
तस्यात्मजोऽसमञ्जश्च पुत्रस्तस्यांशुमानपि ।<br>
दिलीपस्तस्य दायादस्तस्य पुत्रो भगीरथः ।। ५३९ ॥<br>
काकुत्स्थस्तस्य तनयो रघुस्तस्यात्मजो नृपः ।<br>
कल्माषपादस्तत्सूनुः शङ्खनो नाम तत्सुतः ॥ ५४० ॥<br>
सुदर्शनस्तस्य सूनू रक्तवर्णस्तदात्मजः ।<br>
शीघ्रगस्तस्य पुत्रोऽथ निमिस्तस्याभवत्सुतः ॥ ५४१ ॥</p>
<p>तस्याम्बरीषस्तनयो नहुषस्तस्य चात्मजः ।<br>
ययातिर्नाहुषो राजा नाभागश्च ययातिजः ॥ ५४२ ॥<br>
अजस्तस्यात्मजो राजा पिता दशरथस्य यः ।<br>
पुत्रा दशरथस्येमे रामपूर्वा मनस्विनः ॥ ५४३ ॥<br>
सुतां देहि त्वमेतेभ्यो भ्रातुस्ते सन्ति कन्यकाः ।<br>
वशिष्टेनेति कथिते जनकोऽप्यभ्यभाषत ॥ ५४४ ॥<br>
इतीक्ष्वाकुवंशकथनम् ॥ १२ ॥<br>
देवरातो निमेः षष्ठो जनकानामभून्नृपः ।<br>
सुवर्णरोमा तस्याभूद्वंशे महति भूपतिः ॥ ५४५ ॥<br>
राज्यभाक्तस्य पुत्रोऽहं चानुजो मे कुशध्वजः ।<br>
पितरि स्वर्गमारूढे पालितः पुत्रवन्मया ॥ ९४६ ॥<br>
कदाचिदथ रुन्धानो मिथिलां विपुलैर्बलैः ।<br>
सांकाश्याधिपतिर्योद्धं सुधन्वा मामुपाययौ ॥ ५४७ ॥<br>
स विसृज्य मदाध्मातो दूतं समरसंमुखः ।<br>
कुलदैवतमस्माकं ययाचे शांभवं धनुः ॥ ५४८ ॥<br>
स निर्गत्य महावीरः समरोन्माथिनां वरः ।<br>
नीतोऽतिविग्रहरुचिर्यशोविग्रहशेषताम् ॥ १४९ ॥<br>
तं निहत्य सुधन्वानं सांकाश्यं नाम तत्पुरम् ।<br>
कुशध्वजाय दत्त्वाहं हतारिर्निर्वृतोऽभवम् ।। ५५० ॥<br>
सीतां ददामि रामाय लक्ष्मणाय तथोर्मिलाम् ।<br>
कुशध्वजस्य जामाता भरतोऽप्यस्तु सानुजः ॥ ५५१ ॥<br>
इत्युक्ते भूमिपालेन महादानपुरःसरः ।<br>
महार्हमङ्गलोदारः प्रावर्तत महोत्सवः ॥ ५५२ ॥<br>
गवां लक्षाणि साहस्रं ददौ भूपतिशेखरः ।<br>
गवां लक्षाण्यविश्रान्तं दातुं दशरथे स्वयम् ।। ५९३ ॥</p>
<hr>
<p>प्रवृत्ते हेमशृङ्गाढ्या मेरुश्रीरिव भूरभूत् ।<br>
अत्रान्तरे समभ्यायात्पुत्रः केकयभूपतेः ॥ ५९४ ॥<br>
युधाजिद्भरतं द्रष्टु मातुलः प्रीतिलालसः ।<br>
स तत्र पूजामासाद्य लेभे हर्षमहोत्सवम् ॥ ५५५ ॥<br>
सुखोदग्रोत्सवव्यग्रान्धन्याः पश्यन्ति बान्धवान् ।<br>
ततः समाययुः कन्याश्चतस्रश्चारुलोचनाः ॥ ५५६ ॥<br>
मूर्ताः पुष्पशरस्येव कान्तिशक्तिरतिश्रियः ।<br>
अथ जग्राह जानक्या रामो राजीवलोचनः ॥ ५५७ ॥<br>
पाणौ हरिणशावाक्ष्याः पाणि पल्लनवकोमलम् ।<br>
वह्निप्रदक्षिणावृत्ते तारहारांशुहासिनी ॥ ५५८ ॥<br>
सा बभौ श्रीरिवालोलसुधाकल्लोलशालिता।<br>
अधुना मधुना सार्ध विजयी जृम्भतां स्मरः ॥ ५६९ ।।<br>
इतीव नूपुरयुगं जगादास्याः पदे पदे ।<br>
साचीकृतदृशस्तस्याः पक्ष्मच्छायामयं धनुः ॥ ५६० ।।<br>
नीलोत्पलावलीधाम रामः काम इवादधे ।<br>
लज्जानतमुखाम्भोजा पुलकेनेव चर्चिता ॥ ५६१ ।।<br>
कर्णोत्पलपरागेण सा बभौ शबलस्तनी ।<br>
दूरे शशाङ्कशङ्कापि लज्जैव जलजोपमा!! ५६२ ॥<br>
इति सीतामुखे रामः कलयन्निदधे दृशम् ।<br>
लज्जालोलैः स्मरस्मारैर्गूढमानन्दमन्दिरैः ॥ १६३ ॥<br>
लेभे शृङ्गारसाम्राज्यं रामः सीताविलोकितैः ।<br>
सीतानुजां निर्मलेन्दुवदनामूर्मिलाभिधाम् ॥ ५६४ ॥<br>
विधिना लक्ष्मणः प्राप सद्वृत्त इव संपदम् ।<br>
कुशध्वजसुतां लेभे मालवीं भरतस्ततः ॥ ५६५ ॥</p>
<hr>
<p>श्रुतिकीर्तिं च शत्रुघ्नः श्रुतां कीर्तिमिवापराम् ।<br>
एवमेव महोत्साहोत्सवतूर्यसमन्विते ।। ५६६ ॥<br>
पुरः पुष्पसमाकीर्णे पूर्णे परिणयोदये।<br>
गीतनृत्याकुलवधूवदनेन्दुशताचिता ।<br>
रत्नदीपांशुविषदा रजनी दिनवद्ययौ ॥ ५६७ ॥<br>
(इति सीताविवाहः समाप्तः ।)<br>
ततः प्रभाते भगवान्विश्वामित्रः क्षितीश्वरौ ।<br>
आमन्त्र्य तपसे प्रायात्स्फटिकाचलकन्दराम् ॥ ५६८ ॥<br>
बहुरत्नमथासाद्य कन्याधनमनुत्तमम् ।<br>
आमन्त्र्य जनकं राजा प्रतस्थे तनयैः सह ।। ५६९ ।।<br>
व्रजतस्तस्य मत्तेभकर्णतालानिलोत्थितैः ।<br>
बभूवुर्भुङ्गवलयैः श्यामलाः सर्वतो दिशः ॥ ५७० ॥<br>
सुचारुचामरोदारस्वच्छच्छन्नांशुहासिनी ।<br>
गङ्गेव स्फीतफेनाढ्या सा राजध्वजिनी बभौ ॥ ५७१ ॥<br>
ततोऽभवत्समुद्भूतदुर्निमित्तपरम्परा ।<br>
खलसंपदिवात्युग्रा सर्वोद्वेगविधायिनी ।। ५७२ ।।<br>
प्रकाशकोऽपि भगवान्सूर्योऽभूत्तमसा वृतः ।<br>
विद्वानिवान्यविज्ञानमात्सर्योपहताशयः ॥ ५७३ ॥<br>
निर्धातेन क्षितिर्ध्वस्ताधृतिश्विरमकम्पत ।<br>
तनुर्विवेकहीनस्य क्रोधेनेवाजितात्मनः ॥ ५७४ ॥<br>
रजस्तिरस्कृता लोकाः सन्मार्गपरिपन्थिनः ।<br>
मदस्था इव दुर्निष्ठा बभ्रमुर्भीषणानिलाः ॥ ६७५ ।।<br>
पांसुपूर्णचिताकालरजन्या घोररूपया।<br>
अविद्ययेव भूतानामभवन्मोहविभ्रमः ॥ ५७६ ॥</p>
<hr>
<p>अथादृश्यत दिग्दाहदारुणोदरमम्बरम् ।<br>
वडवाग्निशिखोद्गारघोरं रूपमिवाम्बुधेः ॥ ५७७ ॥<br>
गम्भीरमोहनिस्पन्दे संदेहान्दोलिते मुहुः ।<br>
सैन्ये संघ इवाग्नीनां भार्गवः प्रत्यदृश्यत ।। ५७८ ॥<br>
ज्वलज्ज्वलनतुल्येन कुठारेणांससङ्गिना ।<br>
शिखरासक्तसूर्यस्य सुमेरोस्तर्जयन्प्रभाम् ॥ ५७९ ॥<br>
संरम्भश्लथबन्धेन जटाजूटेन बभ्रुणा ।<br>
लम्बविद्युल्लताजालभीमः सांध्य इवाम्बुदः ॥ ५८० ॥<br>
प्रोन्मिषद्विषमाकोपकम्पप्रस्फुरिताधरः।<br>
कुर्वन्क्षत्रान्तकालानामसकृद्गणनामिव ॥ ५८१ ॥<br>
वहन्नर्जुनदोर्दण्डमण्डलच्छेदकोविदे।<br>
खण्डधारे कुठाराग्रे मृत्युदन्तावलीमिव ।। ५८२ ।।<br>
दधानस्तत्क्षणाधिज्यं प्राज्यमाभासुरं धनुः ।<br>
पार्श्वे विश्वक्षयायातपरिवेशमिवांशुमान् ।। ५८३ ॥<br>
करेणान्दोलयन्नुद्यत्प्रभापरिकरं शरम् ।<br>
क्षत्रियक्षयसंसक्तरक्तधारमिवाभितः ॥ ५८४ ॥<br>
वसिष्ठमुख्या मुनयस्तं वीक्ष्य भयशङ्किताः ।<br>
स्वस्तीति वादिनस्तूर्ण पूजामस्य प्रचक्रिरे ॥ ५८५ ॥<br>
भार्गवोऽपि समभ्येत्य राघवं घोरविक्रमः ।<br>
उवाच लोकान्महतः सहसालोकयन्निव ॥ ५८६ ॥<br>
राम चण्डीशकोदण्डे कृतं किमिति सांप्रतम् ।<br>
यत्त्वया तदहं मन्ये निखिलं बालचेष्टितम् ॥ ५८७ ॥<br>
भवता तदसंभाव्यं शांभवे चायुधे कृतम् ।<br>
नमः कालाय वलिने येनेदं जीर्यते जगत् ॥ ५८८ ।।</p>
<hr>
<p>दृश्यतामद्भुततरं ममेदं वैष्णवं धनुः ।<br>
ध्रियतां यदि वीरोऽसि वीरोऽसि यदि कृष्यताम् ॥ ५८९॥<br>
अस्मिन्विज्ञातसारस्त्वं ममापि समरे शिशो।<br>
क्षत्रियक्षयकालाग्नेर्यास्यसि द्वन्द्वयोग्यताम् ।। ५९० ॥<br>
इति ब्रुवाणे सावज्ञं जमदग्न्ये ससंभ्रमः ।<br>
पुत्रप्रीत्या दशरथस्तमुवाच कृताञ्जलिः ॥ ५९१ ॥<br>
भवता वीतरागेण भगवन्ब्रह्मवादिना।<br>
शस्त्रं शक्रपुरो न्यस्तं कोऽयं युद्धादरः पुनः ॥ ५९२ ॥<br>
प्रदाय कश्यपाय त्वं महीं सगिरिसागराम् ।<br>
संन्यासनिरतः कस्मादकस्माद्योद्धुमागतः ॥ ५९३ ।।<br>
क्व सा मुनिप्रणयिनी पुण्या संतोषशीलता।<br>
क्व चायं युद्धनिर्बन्धः कलुषः क्षत्रियोचितः ।। ५९४ ।।<br>
विवेकः शमसंतोषौ क्षमा परहितोद्यमः।<br>
सर्वत्र मैत्रमनसामुचितं हि महात्मनाम् ।। ५९५ ॥<br>
स्निग्धा दृष्टिर्मनोमैत्री वाणी पीयूषवर्षिणी ।<br>
एतास्ताः सत्यतपसां पुण्याः संतोषभूमयः ॥ ५९६ ॥<br>
उक्ते दशरथेनेति तमनादृत्य भार्गवः ।<br>
राममेवावदत्को हि क्रोधान्धः प्रभुरात्मनः ॥ ५९७ ॥<br>
दिव्ये द्वे धनुषी राम शांभवं वैष्णवं तथा ।<br>
शांभवं भवता भग्नं वैष्णवं मम वर्तते ॥ ५९८ ॥<br>
धनुःप्रभवसंघर्षाद्वैकुण्ठशितिकण्ठयोः ।<br>
पितामहोत्साहितयोरभवद्युद्धमुत्तमम् ॥ ५९९ ॥<br>
ततः कार्मुकमत्युग्रमाकृष्टं त्रिपुरारिणा ।<br>
हुंकारेण हरिश्चक्रे चित्रार्पितमिवाचलम् ॥ ६०० ॥<br>
सभर्गे स्तम्भिते तस्मिन्कार्मुके कैटभारिणा ।<br>
तत्प्रहारोद्यते विष्णौ विनयाद्वारिते सुरैः ॥६०१ ॥</p>
<p>वैष्णवं मेनिरे चापं सर्वे विष्णुमिवोत्तमम् ।<br>
क्रुद्धो रुद्रश्च तत्याज जनकेषु निजं धनुः ॥ ६०२ ॥<br>
वैष्णवं भार्गवकुले विष्णुना प्रतिपादितम् ।<br>
ममेदं भासुरं पश्य धनुः क्षत्रकुलोचितम् ॥ ६०३ ।।<br>
कार्तिवीर्यापराधेन कृत्वा निर्भूमिपं जगत् ।<br>
महेन्द्रस्थः समाकर्ण्य धनुर्भङ्गमिहानतः ॥ ६०४ ॥<br>
गृहाण वैष्णवं चापं निजं दर्शय पौरुषम् ।<br>
ततो ममापि समरे यास्यसि प्रतिमल्लताम् ॥ ६०५ ॥ .<br>
इत्युक्त्वा विरते तस्मिन्राधवः प्रत्यभाषत ।<br>
अपराधोचितः क्रोधो न निन्द्यः क्षत्रियेषु ते ॥६०६ ॥<br>
न च जातस्तदा कश्चित्क्षत्रियो विजयोचितः।<br>
योऽपराध्यति नार्ध्येषु न च याति पराभवम् ।। ६०७ ॥<br>
क्षत्रवृत्तं रजोध्वस्तं धूमश्याम इवानलः ।<br>
तेजस्ते शान्तमेवैतत्संरम्भः कोऽत्र मादृशाम् ॥ ६०८ ॥<br>
इत्युक्त्वा सशरं त्वस्माच्चापमादाय राघवः ।<br>
अधिज्यं विदधे वीरस्तूर्णमद्भुतविक्रमः ॥६०९ ॥<br>
तत्समाकृष्य तरसा सह भार्गवतेजसा ।<br>
नीत्वा कर्णान्तमापूर्ण कीर्णीशुकपिशं शरम् ॥ ६१० ॥<br>
वामकेयूरकिरणाङ्कुरितोरुशरासनः ।<br>
दक्षिणाङ्गदरन्तां शुकृतकर्णावतंसकः ।। ६११ ॥<br>
अत्रान्तरे पुरारातेरपेशलशरः स्मरः ।<br>
अयमित्यद्भुतकथां जनयन्दिव्ययोषिताम् ॥ ६१२ ॥<br>
ततः सीताचलापाङ्गदृष्टिभागोत्पलाचितः ।<br>
उवाच रामः सासूयं स्मितपल्लविताधरः ॥ ६१३ ॥<br>
पूज्यो मे ब्राह्मणोऽसीति मुने मान्यो मनीषिणाम् ।<br>
शरीरान्तकरं घोरं शरं न विसृजामि ते ॥ ६१४ ॥</p>
<hr>
<p>गतिं हन्मि तवानेन लोकान्वा तपसार्जितान् ।<br>
अमोघः सर्वथा विष्णोरयं घोरतरः शरः ॥ ६१५ ॥<br>
इति वादिनि काकुत्स्थे सुरा ब्रह्मपुरःसराः ।<br>
सदैत्यसिद्धगन्धर्वा द्रष्टुमद्भुतमाययुः ॥ ६१६ ॥<br>
दिवाकर इवोदग्रे मण्डलीकृतकार्मुके।<br>
राघवे भार्गवो दीप इवाभूद्विगतप्रभः ॥ ६१७ ॥<br>
प्रतापहीनो निःस्पन्दश्चित्रन्यस्त इवाचलः ।<br>
मन्दमन्दस्वरो रामं सोऽवदद्विनयान्वितः ॥ ६१८ ॥<br>
न हन्तुमर्हसि गतिं मम राम महीयसीम् ।<br>
आशां सेवाप्रणयिनीं कुलोन्नत इवेश्वरः ॥ ६१९ ॥<br>
न कश्यपार्पितभुवो निवासोऽयं ममोचितः ।<br>
महेन्द्रशैलं गच्छामि तूर्ण गगनवर्त्मना ॥ ६२० ॥<br>
शरेण जहि मे लोकानमोघो ह्येष दुर्जयः ।<br>
प्रभाव इव मूर्तस्ते न क्वचित्प्रतिहन्यते ॥ ६२१ ॥<br>
धनुषोऽस्य निजं नाथं जाने त्वां विष्णुमच्युतम् ।<br>
नीता मधुमुखा येन दैत्याः क्रोधोपहारताम् ॥ ६२२ ॥<br>
इच्छामात्रेण जगतां प्रलयोदयकारिणा ।<br>
न मे त्वया जितस्यापि लज्जाधूसरमाननम् ॥ ६२३ ॥<br>
इत्युक्ते जामदग्न्येन शरं चिक्षेप राघवः ।<br>
मधुमास इवाशेषा यश्चक्रे विशदा दिशः ॥ ६२४ ॥<br>
ततः प्रदक्षिणीकृत्य रामं भृगुसुते गते ।<br>
हस्ते वारिपते न्यस्ते राघवेण शरासने ॥ ६२५ ॥<br>
हर्षव्याकोशमनसः सेना दशरथस्य सा ।<br>
ससर्प पवनोद्भूतध्वजपट्टाट्टहासिनी ॥ ६२६ ॥<br>
इति रामरामसमागमः ॥ १३ ॥<br>
ततो महोत्सवोत्साहप्रमोदालिङ्गिताङ्गनाम् ।<br>
प्रविवेश पुरीं भूरिभूषां भूमिपुरंदरः ॥ ६२७ ॥</p>
<p>तत्र त्रिभुवनश्लाध्यलावण्यललिताननाम् ।<br>
स्त्रियोऽपि जानकीं वीक्ष्य ययुरुत्कण्ठतामिव ।। ६२८ ।।<br>
कौसल्याद्यास्ततो देव्यः पुत्रान्वीक्ष्य वधूसखान् ।<br>
मूर्तिमद्भिरिवानन्दैर्मङ्गलैरुदिता बभुः ।। ६२९ ।।<br>
सेयं सीता शशिमुखी रामोऽयं कमलेक्षणः ।<br>
इत्यभूत्कौतुकोदारः सर्वत्र जननिःस्वनः ॥ ६३० ॥<br>
इत्ययोध्याप्रत्यागमनम् ॥ १४ ॥<br>
अथ रामस्य संभोगसुभगोऽभिनवोऽभवत् ।<br>
मैथिलीवदनाम्भोजमधुपस्य रसोद्भवः ॥ ६३१ ॥<br>
तयोर्मनोरथरथः प्रणयोदारसारथिः ।<br>
प्रेमोपदिष्टेन पथा विवेश हृदयं स्मरः ॥ ६३२ ॥<br>
नवं वयो वपुः कान्तं प्रेम प्रौढं तयोर्ययौ ।<br>
संपूर्णगुणसाम्राज्ये रामस्यैकातपत्रताम् ॥ ६३३ ।।<br>
केलिल्कान्तं वपुस्तन्व्याः पीतोच्छिष्टाधरं मुखम् ।<br>
स्वेदोन्मृष्टं च तिलकं रामो मेने नवं नवम् ॥ ६३४ ॥<br>
ततो मातामहपुरं भरतः पितुराज्ञया ।<br>
शत्रुघ्नानुगतः प्रायन्मातुलेनाभियाचितः ।। ६३५ ॥<br>
स तत्र गुणरत्नानां महोदधिरिवापरः ।<br>
जग्राह सकलां विद्यां गुरुभ्यो विमलाशयः ॥ ६३६ ।।<br>
सच्छास्त्राभिगमात्तस्य धर्मसंक्रान्तिदर्पणम् ।<br>
मनो बभूव विशदं मार्जितं सुकृतैरिव ॥ ६३७ ॥<br>
भरते सानुजे राज्ञः कैकेयस्य पुरे स्थिते ।<br>
उत्कण्ठाकुलितो भेजे चिन्तां दशरथो नृपः ॥ ६३८ ॥<br>
रामः सर्वगुणग्रामरमणीयोऽधिकं पितुः ।<br>
हृदयोद्गीतचरितः प्रजानामभवत्प्रियः ॥ ६३९ ।।</p>
<hr>
<p>वाणी सत्यसुधाधौता विवेकाभरणं मनः ।<br>
प्रसादमधुरा दृष्टिः सत्त्वस्तवकिता मतिः ॥ ६४० ॥<br>
विनयानर्घ्यमाणिक्यमुकुटालंकृतं शिरः ।<br>
श्रवणासक्तशास्त्रार्थमण्डलोज्जवलमाननम् ॥ ६४१ ॥<br>
त्रैलोक्यरक्षाकेयूरलक्षणो दक्षिणो भुजः ।<br>
सव्यः सीतापरिष्वङ्गसंगतानङ्गमङ्गलः ॥ ६४२ ॥<br>
करस्त्यागाङ्गदोदारः कीर्तिप्रणयिनी तनुः ।<br>
यशस्तिलकिता लक्ष्मीस्तस्याभूद्गुणशालिनः ॥ ६४३ ॥<br>
स सदा धृतिसंपन्नां सर्वभूतभवक्षयाम् ।<br>
क्षमामुवाह मनसा मूर्ध्ना शेष इव क्षमाम् ॥ ६४४ ॥<br>
तं समग्रगुणोदारं प्रजाप्रियहिते रतम् ।<br>
यौवराज्याभिषेकार्हममन्यत महीपतिः ॥ ६४५ ॥<br>
रामाभिषेकानुमतं पृष्ठाः संसदि तेन ते ।<br>
ब्राह्मणा मन्त्रिणो भूपाः पौराद्याश्च बभाषिरे ॥ ६४६ ॥<br>
क्रियतामीप्सितं राजन्यत्ते मनसि वर्तते ।<br>
रामोऽर्हत्यखिलां धर्तु क्ष्मामनन्तगुणो विभुः ॥ ६४७ ।।<br>
सुकृताप्तगुणौधेन गुणोपार्जितकीर्तिना ।<br>
कीर्तिरञ्जितलोकेन राघवेण विभाति भूः ॥ ६४८ ॥<br>
इति तेषां वचः श्रुत्वा प्रहृष्टः पृथिवीपतिः ।<br>
आदिदेशाभिषेकाय संभारं भूरिमङ्गलैः ॥ ६४९ ॥<br>
चैत्रे पुष्येन्दुयोगेन कल्पिते विपुलोत्सवे ।<br>
आभिषेचनिकं सर्व युक्ताः सज्जं प्रचक्रिरे ॥ ६५० ॥<br>
सुमन्त्रेण समाहूतस्ततो भूपतिशासनात् ।<br>
रामः प्रविश्य प्रणतो भेजे निर्दिष्टमासनम् ॥ ६६१ ॥<br>
तमुवाच नृपो मूर्त मनोरथमिवात्मजम् ।<br>
मौलौ दन्तांशुभिस्तस्य सितोष्णीषमिवार्पयन् ॥ ६५२ ॥</p>
<hr>
<p>महीयसि मनोर्वंशे सद्वृत्तः सद्गुणोचितः ।<br>
पुत्र मुक्तामणिच्छायो जातस्त्वं भूषणं भुवः ॥ ६५३ ॥<br>
क्रमप्राप्तामिमां वीर महीं पाहि मदाज्ञया ।<br>
तुल्यपुत्रार्पणाः श्वाघ्या रघूणां हि विभूतयः ॥ ६५४ ॥<br>
यज्ञदानतपःशुक्लामस्पृष्टां दोषशीकरैः ।<br>
सत्पुत्रस्कन्धविन्यस्तां धन्याः पश्यन्ति संपदम् ॥ ६५५ ॥<br>
स्वयमामुक्तमुकुटं द्रष्टुमिच्छामि ते मुखम् ।<br>
बिम्बितं स्वमिवादर्शे पुनरासन्नयौवनम् ॥ ६९६ ॥<br>
विपरीतनिमित्तानि दृष्ट्वा मे त्वरते मनः ।<br>
को जानाति भवाम्भोधिबुहुदस्यायुषो गतिम् ॥ ६५७ ।।<br>
प्रातस्ते भविता श्रीमानभिषेकमहोत्सवः ।<br>
इत्युक्ते भूभुजा रामस्तथेति नृपमब्रवीत् ॥ ६९८ ॥<br>
पित्रा विसृष्टो गत्वाथ राघवोऽन्तःपुरं निजम् ।<br>
दत्तं स्वयं वसिष्ठेन भेजे व्रतमुपोषितः ।। ६५९ ।।<br>
प्रयतः सह वैदेह्या पवित्रे कुशसंस्तरे ।<br>
ध्यायन्नारायणं रामस्तस्थौ निशि हुतानलः ॥ ६६० ॥<br>
ततो बभूव पौराणां प्रभातोदयकाङ्क्षिणाम् ।<br>
अभिषेकोत्सवारम्भव्यग्राणां हर्षनिःस्वनः ॥ ६६१ ॥<br>
गजेन्द्रतुरगोदारप्रत्यग्रश्रीविभूषितः ।<br>
प्रत्यासन्नामृतस्याब्धेर्जनोऽभूदुषमाक्षमः ॥ ६६२ ॥</p>
<p>(अथाभिषेकारम्भः।)</p>
<p>प्रासादादवलोक्याथ पुरं हर्षसमाकुलम् ।<br>
कौमारदासी कैकेय्या मन्थरा विस्मिताभवत् ।। ६६३ ॥<br>
पप्रच्छ सा समभ्येत्य धात्रीं संजातकौतुका ।<br>
अदृष्टपूर्वः पौराणां किमयं हर्षविप्लवः ॥ ६६४ ॥</p>
<hr>
<p>कस्मान्महार्थान्विप्रेभ्यो राममाता प्रयच्छति ।<br>
इति धात्री तया पृष्टा स्फुरितेव मुदावदत् ॥ ६६५ ॥<br>
रामस्य भविता प्रातर्यौवराज्यमहोत्सवः ।<br>
तच्छ्रुत्वा वज्रभिन्नेव दुःखिता मन्थरा ययौ ॥ ६६६ ॥<br>
शैशवे किल रामेण पुरा प्रणयकोपतः ।<br>
चरणेनाहता तत्र चिरं कोपमुवाह सा ॥ ६६७ ॥<br>
निर्विशन्ती विषापूर्णभुजङ्गीव विभीषणा ।<br>
कैकेयीमन्दिरं प्रायात्कुब्जा कुटिलचारिणी ॥ ६६८ ॥<br>
विबोध्य शयनासक्तां कैकेयीं सा समभ्यधात् ।<br>
कोषावेगसमुत्सृष्टगौरवव्याकुलाक्षरम् ।। ६६९ ।।<br>
उत्तिष्ठ मूढहृदये कोऽयं निद्रादरस्तव ।<br>
अथ वा निर्विवेकानां दुःखं विशति नान्तरम् ॥ ६७० ॥<br>
अहो बतासि निःशल्या क्षीबेव प्राकृताङ्गना ।<br>
दूरं प्रपातपतितं नात्मानमवबुध्यसे ।। १७१ ॥<br>
सपत्नीसंगमे धृत्वा सौभाग्याभरणोद्धतम् ।<br>
अधुना वह दौर्भाग्यलज्जाविनतमाननम् ॥ ६७२ ॥<br>
मन्थराया वचः श्रुत्वा कैकेयी चकिता भृशम् ।<br>
किंस्वित्ते कुशलं पत्युरिति पप्रच्छ तां पुनः ।। ६७३ ॥<br>
साब्रवीत्किं न जानीषे भयं महदुपस्थितम् ।<br>
रामस्य भविता प्रातर्यौवराज्यमहोत्सवः ॥ ६७४ ॥<br>
अहो नु कुटिलाचारः पतिर्दशरथस्तव ।<br>
कण्ठबद्धशिला यस्त्वां जलधौ क्षेप्तुमुद्यतः ॥ ६७५ ।।<br>
सा त्वं भूपालमहिषी भूमिपालसुता सती ।<br>
पुत्रराज्योर्जितां पश्य कौसल्यां प्रेमकारिणीम् ॥ ६७६ ॥<br>
सुभगे केवलैर्वाक्यैर्लातासि महीभुजा ।<br>
फलेन योजिता त्वद्य कौसल्या पुण्यभागिनी ॥ ६७७ ॥</p>
<p>त्वदंशे राज्यविच्छेदमद्यैव निधनं वरम् ।<br>
न तत्तुल्यं नृपद्वारे दर्शनावसरे क्षणम् ॥ ६७८ ॥<br>
धिक्तवेदं वृथारूपं गुणसौभाग्यवर्जितम् ।<br>
हैमीव पुत्रिका पत्युर्मन्ये त्वं नाम वल्लभा ॥ ६७९ ॥<br>
कौसल्यातनयो राजा दासश्च भरतोऽधुना ।<br>
श्रुत्वेति हृदयं किं ते दीर्यते न सहस्रधा ॥ ६८० ॥<br>
मन्थराया वचः श्रुत्वा कैकेयी हर्षनिर्भरा ।<br>
उवाच हेमाभरणं दत्त्वास्यै पारितोषकम् ॥ ६८१ ॥<br>
दिष्टचाभिषेको रामस्य श्रूयते गुणशालिनः ।<br>
स मे बहुमतः पुत्रो मन्थरे भरताधिकः ॥ ६८२ ॥<br>
इति ब्रुवाणां कैकेयीं मन्थरा कोपकम्पिता ।<br>
उत्सृज्याभरणं दूरे निःश्वस्योवाच दुःखिता ॥ ६८३ ॥<br>
कथं विषादावसरे नृत्यस्युन्मादिनी यथा ।<br>
प्रत्यासन्नविनाशानां प्राङ्नश्यन्त्यथ वा धियः ॥ ६८४ ॥<br>
प्रभावः कुलमैश्वर्य शक्तिः कीर्तिश्च शाश्वती ।<br>
नश्यत्येकपदे यस्य क्षयस्तस्य महोत्सवः ॥ ६८५ ॥<br>
शोच्या न शोचसि व्यक्तं मूढे दैवविमोहिता ।<br>
अभ्रपात इव प्रातर्भविता तस्य दुःसहः ॥ ६८६ ॥<br>
चित्रं स्निग्धासि रामेऽपि परपुत्रकवत्सता ।<br>
हरिणो जननीं वेत्ति न हि व्याघ्रो मृगाशनः ॥ ६८७ ॥<br>
रक्षणीयोऽधुना तावद्भरतो रामविक्रमात् ।<br>
राज्यमेतावदेवास्य यद्गूढं न निपात्यते ॥ ६८८ ॥<br>
श्रुतवत्यसि यश्चक्रे बहुमायः पुरंदरः ।<br>
भ्रातॄणां दितिपुत्राणां नागानां वा खगेश्वरः ॥ ६८९ ॥<br>
वक्रं श्रुत्वेति कुब्जाया वचनं हृदयोपमम् ।<br>
चक्रे रामस्य कैकेयी गुणश्लाघां पुनः पुनः ॥ ६९० ॥</p>
<p>ततः शनैश्चरैस्तस्या वाक्यैः सा कलुषाभवत् ।<br>
मानसं दूषयत्येव घोरं हि खलवाग्विषम् ॥ ६९१ ॥<br>
कालकूटप्रकारोऽयमपरः खलसंगमः ।<br>
विकारः क्रियते येन क्षिप्रं सत्त्ववतामपि ॥ ६९२ ।।<br>
कैकेयी लोभशङ्कोत्थैः स्पृष्टा किल्बिषशीकरैः ।<br>
किं करोमीति पप्रच्छ मन्थरां शङ्किताशया ॥६९३ ॥<br>
साब्रवीद्देवि याचस्व पत्युः कोपपराङ्मुखी ।<br>
भरतस्याभिषेकं च रामस्य च विवासनम् ॥ ६९४ ॥<br>
चतुर्दश समा रामो वनं यातु पितुर्गिरा ।<br>
सुचिरं बद्धमूलश्च लभतां भरतः श्रियम् ।। ६९५ ॥<br>
पुरा देवासुरयुधि शम्भरेण शतक्रतोः ।<br>
स्वपुरे वैजयन्ताख्ये घोरः सैन्यक्षयः कृतः ॥ ६९६ ॥<br>
राजा दशरथस्तत्र यातः शक्रसहायताम् ।<br>
शस्त्रक्षततनुर्विद्याबलात्संरक्षितस्त्वया ॥ ६९७ ।।<br>
कृतज्ञेन वरौ तेन दत्तौ ते प्रीतिशालिना ।<br>
न्यासीकृतौ त्वया तौ च तस्मिन्नेव निजेच्छया ॥ ६९८ ॥<br>
कुरु प्रणयिनी पत्युस्तूर्णमेव तदर्थनाम् ।<br>
सुतस्त्वेकेन ते राजा रामोऽन्येन वनेचरः ॥ ६९९ ।।<br>
प्रकोपाबद्धमौनायाः सबाष्पायितचक्षुषः ।<br>
करिष्यति न चावज्ञां प्रणयी तव वल्लभः ॥ ७०० ॥<br>
एतदाकर्ण्य कैकेयी भेजे मुखसुखं क्षणात् ।<br>
पश्चात्तापफलं हर्षं गुडदिग्धविषोपमम् ॥ ७०१ ॥<br>
प्रायेण मुग्धहृदयाः शिशवो भूमिपाः स्त्रियः ।<br>
ह्रियन्ते लुब्धकैर्नीचैः कुरङ्गा इव कानने ॥ ७०२ ॥<br>
कैकेय्या ब्राह्मणः पूर्व मूल् बाल्ये विडम्बितः ।<br>
तच्छापादभवत्तस्या मतिः कीर्तिपराङ्मुखी ॥ ७०३ ॥</p>
<hr>
<p>सा मन्थरां परिष्वज्य दत्त्वास्यै हेमकुण्डले ।<br>
मेने मतिमतां श्रेष्ठां बृहस्पतिवधूमिव ॥ ७०४ ॥ .<br>
विरूपमपि सा तस्याः प्रशशंस मुहुर्वपुः ।<br>
निन्द्येन गुणसंपत्तिं पश्यन्ति हि वशीकृताः ॥ ७०५ ॥<br>
सा ययौ तद्गिरा तूर्ण कोपागारं वरार्थिनी ।<br>
सर्वथा खलवाक्येषु स्त्रियो मूर्खाश्च सादराः ॥ ७०६ ॥<br>
वियुक्तमाल्याभरणा विचेष्टन्ती महीलले ।<br>
सा तस्थौ म्लानवसना व्याप्तेवायशसा क्षणात् ॥ ७०७ ॥<br>
इति मन्थरावाक्यम् ॥ १६ ॥<br>
अत्रान्तरे नरपतिर्दयितादर्शनोत्सुकः ।<br>
प्रविश्यान्तःपुरं कान्तां नापश्यच्चारुलोचनाम् ॥ ७०८ ॥<br>
स च्छत्रधारिणीवाचा ज्ञात्वा कोपगृहे स्थिताम् ।<br>
चकितस्तूर्णमभ्येत्य ददर्श त्यक्तभूषणाम् ॥ ७०९ ॥<br>
तां ग्रीष्ममारुतग्रस्तकुसुमामिव मञ्जरीम् ।<br>
दृष्ट्वा न लेभे भूपालभ्रमरः स्रस्तधीर्धृतिम् ॥ ७१० ॥<br>
सापि क्ष्मापालमालोक्य जग्राहाभ्यधिकां रुषम् ।<br>
प्रायः प्रागल्भ्यमायान्ति तरुण्यः स्थविरे वरे ॥ ७११॥<br>
सोऽब्रवीद्देवि कोऽयं ते प्रौढः कोपपरिग्रहः ।<br>
नाभिनन्दति येनेदं भूषणं मामिवाग्रतः ।। ७१२ ॥<br>
प्रिये ब्रूहि प्रवृद्धस्य प्रकोपस्यास्य कारणम् ।<br>
सत्यमात्मापि मे बध्यस्त्वत्कोपे हेतुतां गतः ॥ ७१३ ॥<br>
दयिते मौनमुत्सृज्य प्रसादस्मितपुष्पिता ।<br>
लतेव मधुरालापैः किर कर्णरसायनम् ॥ ७१४ ॥<br>
उच्यतां क्रियते कोऽद्य निवृत्तविभवः क्षणात् ।<br>
धवलोष्णीषहासिन्यास्तूर्णं वा भाजनं श्रियः ।। ७१५ ॥</p>
<hr>
<p>प्रसीद वद किं देवि करवाणि तवेप्सितम् ।<br>
त्रैलोक्यदुर्लभं नास्ति मयि प्रणयशालिनी ॥ ७१६ ॥<br>
इत्युक्ते नरनाथेन कैकेयी प्रत्यभाषत ।<br>
चिन्तासंतप्तनिःश्वासधूसराधरपल्लवा ॥ ७१७ ॥<br>
पुरा मे ब्राह्मणो विद्यां प्रसादाभिमुखो ददौ ।<br>
यया देवासुररणे मया संरक्षितो भवान् ॥ ७१८॥<br>
तत्संतोषाद्वरौ मह्यं प्रवरौ दत्तवानसि ।<br>
यौ मया त्वयि निक्षिप्तौ तावेवाद्य प्रयच्छ मे ॥ ७१९ ॥<br>
इति श्रुत्वैव कैकेय्या सस्मितः सोत्सुको नृपः ।<br>
करेणोन्नम्य वदनं वक्तुं समुपचक्रमे ॥ ७२० ॥<br>
एतावतैव दयिते कोऽयं ते कोपविभ्रमः ।<br>
स्वाधीनौ ते बरौ सुभ्रु कर्तव्यमभिधीयताम् ॥ ७२१ ॥<br>
यदिच्छसि तदाद्यैव ददानि सुभगे तव ।<br>
जीवितेनापरेणेव रामेणापि स्फुटं शपे ॥ ७२२ ॥<br>
इत्युक्ते भूभुजा स्पष्टं कैकेयी कुटिलावदत् ।<br>
राज्ञः सत्यप्रतिज्ञस्य वचः शृण्वन्तु देवताः ॥ ७२३ ॥<br>
वरेणैकेन नृपतेश्चीराजिनजटाधरः ।<br>
चतुर्दश समा रामः प्रयातु विजनं वनम् ॥ ७२४ ॥<br>
अपरेण वरेणाद्य यौवराज्यं ममात्मजः ।<br>
लभतां भरतः श्रीमानित्युक्त्वा विरराम सा ॥ ७२५ ॥<br>
ततो नरपतिर्मूर्ध्नि वज्रेणेव समाहतः ।<br>
किमेतदिति नाज्ञासीच्चक्रारूढ इव क्षणम् ॥ ७२६ ॥<br>
स पपात क्षितितले कृत्तमूल इव द्रुमः ।<br>
अङ्के धृत इवोर्वर्या मूर्छितो वसुधाधिपः ॥ ७२७ ॥<br>
पौरुषप्रतिरोधिन्यस्तर्जन्यः सर्वसंपदाम् ।<br>
सकला विपदस्तत्र प्रभुत्वं यत्र योषिताम् ॥ ७२८ ॥</p>
<hr>
<p>फलं व्यसनवृक्षस्य विनाशविषशाखिनः ।<br>
अयशः पथि रूढस्य मनो योषित्सु सादरम् ॥ ७२९ ॥<br>
गण्यन्ते पुरुषास्तावद्यावन्नायान्ति वश्यताम् ।<br>
धैर्यध्वंसपताकासु भ्रूभङ्गाज्ञासु योषिताम् ॥ ७३० ॥<br>
स समाश्चास्य शनकैर्मेने कैकेयजां पुनः ।<br>
लतां मलयजस्येव करालव्यालमालिताम् ॥ ७३१ ॥<br>
तामुवाच रुषाकान्तः श्वसन्नाग इवाहतः।<br>
उल्केयं वदनात्कस्मादकस्मान्निर्गता इव ॥ ७३२ ॥<br>
अहो बत भुजङ्गी त्वं घोरहालाहलेक्षणा ।<br>
सेविता प्रीतिलुब्धेन मुग्धेन सततं मया ॥ ७३३ ॥<br>
रामः शुभ्रैर्गुणगणैः सर्वलोकस्य संमतः ।<br>
पङ्कजिन्या इव शशी कथं ते द्वेष्यतां गतः ।। ७३४ ॥<br>
बत प्रत्यग्रपापेयं मतिस्तव समुद्यता ।<br>
मां शोकव्यालकलिते क्षेप्तुं मोहरसातले ॥ ७३५ ॥<br>
प्रियं सर्वव्यवस्थासु जीवलोकप्रकाशकम् ।<br>
त्यजामि सुकृतावाप्तं जीवितं कथमात्मजम् ॥ ७३६ ॥<br>
गुणाभरणमम्लानयशःपीयूषसागरम् ।<br>
परित्यक्तुं न शक्तोऽस्मि रामं राजीवलोचनम् ॥ ७३७ ।।<br>
रामं त्यजेत्यनुचितं जीवितक्रकचं वचः ।<br>
कथं नाम सहे हेलाक्षतवृत्तगुणं तव ॥ ७३८ ।।<br>
प्रसीद चरणानम्रशिरसः कुरु मे गिरम् ।<br>
पश्य राममवामेन चक्षुषा भरतं यथा ॥ ७३९ ॥<br>
इत्युक्तेऽपि सकृद्भार्या दुर्ग्रहान्न चचाल सा ।<br>
दैवप्रेरितचित्तानां वचोभिः का प्रतिक्रिया ॥ ७४० ॥<br>
साब्रवीत्सत्यसंधस्य कृतज्ञस्य महीपतेः ।<br>
तव दत्तापहरणं जृम्भतामयशश्चिरम् ॥ ७४१ ॥</p>
<p>रथ्यावस्करमार्जन्य इव पङ्ककलङ्किताः ।<br>
असत्यचपला वाचो न भवन्ति भवादृशाम् ॥ ७४२ ॥<br>
पुना राज्योद्धुरां तावत्कौसल्यां न सहे विभो ।<br>
त्वत्तिरस्कारदुःखेऽस्मिन्भेषजं मे विषाशनम् ॥ ७४३ ॥<br>
स्वं दत्तं शिविना मांसमलकेनेक्षणद्वयम् ।<br>
सत्यं सत्यप्रतिज्ञानां नानुतापः प्रतिश्रुते ॥ ७४४ ॥<br>
अहं प्राणपणेनापि त्वत्तः प्राप्य वरद्वयम् ।<br>
रामप्रवासनिःशल्यां करोमि भरतश्रियम् ॥ ७४५ ॥<br>
सर्वथा स्वस्ति यशसे राजन्नित्ययमञ्जलिः ।<br>
कृतो धर्मोऽस्त्वधर्मो वा निश्चयो मम नान्यथा ॥ ७४६ ॥<br>
इत्युक्त्वा साभवत्तप्तनिःश्वासैर्धूसरद्युतिः ।<br>
ब्रह्मशापाग्निधूमेन स्पृष्टेव मलिनानना ॥ ७४७ ॥<br>
विलोक्य निश्चलां राजा प्रियामप्रियभाषिणीम् ।<br>
हा रामेति वदन्साधुः पपात भुवि मूर्छितः ॥ ७४८ ॥<br>
स तामुवाच निःश्वस्य संमोहोपहतप्रभः ।<br>
आकृष्टः सत्यशापेन पुत्रस्नेहेन चाभितः ॥ ७४९ ॥<br>
नूनं भूताभिभूतासि क्षिप्ता कालेन वा मयि ।<br>
कुतोऽन्यथा तवाप्येष सदाचारविपर्ययः ।। ७५० ॥<br>
नृशंसाः पापसंकल्पाः संश्रुतपरिपन्थिनः ।<br>
परप्राणापहारेण वाञ्छन्त्येवात्मनः श्रियम् ।। ७५१ ॥<br>
भक्ताया मम निर्दोषः पुत्रो राज्ञा विवासितः ।<br>
इति ब्रुवाणां कौसल्यां किं वक्ष्यामि गतत्रपः ॥ ७५२ ॥<br>
वृद्धेन रागिणा राज्ञा निरस्तो गुणवान्सुतः ।<br>
इति लोके कथं श्रोष्याम्ययशोवर्धिनीर्गिरम् ॥ ७५३ ॥<br>
नूनं त्वं निर्मिता धात्रा किल्विषैरेव केवलैः ।<br>
तव यन्नास्ति हृदये दारुणे करुणाकणः ॥ ७५४ ॥</p>
<p>व्यक्तमन्तर्विषैर्मिथ्यामधुरैः प्रणयैरहम् ।<br>
त्वयोपचरितः पापे येषां पाकोऽयमीदृशः ॥७५५ ॥<br>
अहो बताहमाकृष्टः कान्तारूयेण मृत्युना ।<br>
दुःखहालाहलोग्रेण सत्यशापमहाहिना ॥ ७५६ ॥<br>
धिक्कृता सर्वलोके नु शापपापकलङ्किता ।<br>
अकीर्तिरिव मे मूर्ता बत यातासि शोच्यताम् ॥ ७९७ ॥<br>
याते रामे गते धैर्यं हते मयि भृशं शुचा ।<br>
राज्यविस्मृतवैधव्या भव पूर्णमनोरथा ॥ ७५८!!<br>
इति प्रलपतस्तस्य नक्षत्राश्रुकणाकुला ।<br>
शशिशुभ्रा ययौ रात्रिः शोकेनेवातिपाण्डुरा ॥ ७५९ ॥<br>
निशेयं क्षीयतां दीर्घा मा च मेऽस्तु दिनोदयः ।<br>
इति शोकाकुलो राजा चिन्तयन्न ययौ धृतिम् ॥ ७६० ॥<br>
इति वरयाचनम् ॥ १७ ॥<br>
अस्मिन्नवसरे रामः सूतमागधबन्दिनाम् ।<br>
शृण्वन्गुणगणोदारा यशःकुसुमिता गिरः ॥ ७६१ ।।<br>
मनःशुद्धिरतो देवं स्मरन्विष्णुं वधूसखः ।<br>
शशीव रोहिणीयोगे विवभौ विमलाम्बरः ॥ ७६२ ॥<br>
रत्नांशुपल्लवोदारश्छत्रचामरपुष्पितः ।<br>
हर्षस्फीतफलो लोके बभूवोत्सवपादपः ॥ ७६३ ॥<br>
सुकल्पिते वसिष्ठाद्यैरभिषेकविधौ क्रमात् ।<br>
सुमन्त्रोऽन्तःपुरद्वारं ययौ तूर्ण महीपतेः ॥ ७६४ ।।<br>
सुखसुप्तं नृपं ज्ञात्वा प्रविश्य निभृतं शनैः<br>
विबुधस्तत्प्रबोधाय मधुरां गिरमादधे ॥ ७६५ ॥<br>
रवेरिवोदयं देव प्रतीक्ष्यन्ते प्रजास्तव ।<br>
राघवस्याभिषेकार्हः पुष्ययोगोऽतिवर्तते ॥ ७६६ ॥</p>
<hr>
<p>मूर्ध्नि श्रीमानयं धत्ते भास्वानुदयभूभृतः ।<br>
पूर्वदिक्कामिनीन्यस्तहैममङ्गलकुम्भताम् ॥ ७६७ ॥<br>
एताः कुङ्कुमपङ्केन समुत्सृष्टा इवाखिलाः ।<br>
सूर्योदयोत्सवे देव भान्ति पीताम्बरा दिशः ॥ ७६८ ॥<br>
उत्तिष्ठ पृथिवीपाल सत्पुत्रमणिदर्पणे ।<br>
संक्रान्तां सुकृतोदारां पश्य कीयुज्वलां श्रियम् ॥ ७६९ ॥<br>
सज्जोऽयं विपुलारम्भः संभारो मङ्गलोचितः ।<br>
त्वद्दर्शनसुधासारप्रतीक्षान्तरितोत्सवः ॥ ७७० ॥<br>
प्रणतानन्तसामन्तमौलिरत्नारुणप्रभाम् ।<br>
सभां संभावय विभो स्वप्रभामिव भास्करः ॥ ७७१ ॥<br>
इति वादिनमज्ञातवृत्तं वृत्तपरिच्युता ।<br>
शनैरुवाच कैकेयी सुमन्त्रं गाढमत्सरा ॥ ७७२ ॥<br>
पुत्रोत्सवनवोत्कण्ठहर्षावाप्तप्रजागरः ।<br>
अयं सत्यधनो राजा नाद्यापि प्रतिबुध्यते ॥ ७७३ ।।<br>
गच्छ राममिहैवास्य पुत्रं संमतमानय ।<br>
उक्त्वेति देवी सासूयं क्षितिपालमुदैक्षत ॥ ७७४ ॥<br>
विभ्रष्टविद्यापतितो विद्याधर इवाम्बरात् ।<br>
विवर्णवदनो राजा शशीव दिनधूसरः ।। ७७५ ।।<br>
उवाच निःश्वसन्दीर्घ जायासमययन्त्रितः ।<br>
करीन्द्रः करिणीयुक्त इव पाशवशीकृतः ॥ ७७६ ॥<br>
किं नाम सुप्तं पतितं सुमन्त्र समुदीक्षसे ।<br>
राम सूर्योदये यस्य रात्रिरक्षयतां गता ॥ ७७७ ॥<br>
मां सत्यसमयाख्येन कालपाशेन वेष्टितम् ।<br>
गृहीतं पश्य बलिना जायारूपेण लक्ष्मणा ॥ ७७८ ॥<br>
श्रुत्वेति राजवचनं शरेणेव विदारितः ।<br>
अपहृत्य सुमन्त्रोऽभूत्क्षणमुद्भ्रान्तमानसः ॥ ७७९ ॥</p>
<hr>
<p>निर्बन्धात्परुपैर्वाक्यैः कैकेय्या पुनरुक्तितः ।<br>
उवाच विह्वलो राजा सुमन्त्रं मोहमूर्छितः ॥ ७८० ॥<br>
न सुप्तोऽस्मि महामात्य निद्रा शोकवतां कुतः ।<br>
बहिश्चरं जीवितं मे गच्छ राममिहानय ॥ ७८१ ।।<br>
इत्यादिष्टो नृपतिना रथेन जवशालिना।<br>
सुमन्त्रः प्रययौ तूर्ण संशयाकुलिताशयः ।। ७८२ ॥<br>
अभिषेकोत्सवोत्कण्ठाकुले सज्जनवर्त्मनि ।<br>
व्रजन्रामस्य शुश्राव गुणालंकरणं यशः ॥ ७८३ ॥<br>
स राममन्दिरं प्राप्य मेरुकन्दरसुन्दरम् ।<br>
हेमहर्भ्योद्गतोत्तुङ्गप्रभापिङ्गीकृताम्बरम् ।। ७८४ ।।<br>
सेवाप्तानन्तसामन्तसमागमनिरन्तरः ।<br>
शनैः कक्ष्याः समुत्तीर्य प्रापान्तःपुरमान्तरम् ।। ७८५ ॥<br>
प्रविश्यावेदितः सोऽथ ददर्श रघुनन्दनम् ।<br>
सीताकराञ्चितस्मेरचामरोच्छ्वासितांशुकम् ॥ ७८६ ॥<br>
वक्षसा चन्दनार्द्रेण स्फारिहाराट्टहासिना ।<br>
विराजितं निर्झरिणा तटेनेव हराचलम् ॥ ७८७ ॥<br>
विस्फारिधीरललितामाताम्ररुचिरां दृशम् ।<br>
लक्ष्मीविलासहसितं(?) सृजन्तं पद्मिनीमिव ॥ ७८८ ॥<br>
गुणालंकृतचारित्रं सत्त्वालंकृतमानसम् ।<br>
विनयालंकृतैश्वर्य दृष्ट्वालंकरणं भुवः ॥ ७८९ ।।<br>
प्रणम्योवाच विनतं हर्षार्हावाप्तसत्कृतिः ।<br>
सुमन्त्रस्तद्गुणानन्दपुलकालंकृताननः ।। ७९० ॥<br>
धन्या ते जननी राम कौसल्या पुत्रमानिनी ।<br>
अदितेरपि या शङ्के शक्रमातुः स्पृहास्पदम् ॥ ७९१ ॥<br>
देवो दशरथस्तूर्णं कैकेय्या सह मन्दिरे ।<br>
स्थितः स्थितिमतामग्र्यं भवन्तं द्रष्टुमर्हति ॥ ७९२ ॥</p>
<hr>
<p>श्रुत्वैतत्प्रतिगृह्याशु शिरसा शासनं गुरोः ।<br>
जगाम रामो विपुलः शृण्वन्पौरजनांशिषः ॥ ७९३ ॥<br>
रथेन घनघोषेण गृहोद्यानशिखण्डिनाम् ।<br>
स व्रजन्विदधे क्षिप्रं ताण्डवाडम्बरोत्सवम् ॥ ७९४ ॥<br>
स्फारालंकाररत्नाग्रबिम्बितासंख्यसैनिकः ।<br>
विश्वाकृतिरिवोपेन्द्रः शुशुभे ससुदर्शनः ॥ ७९५ ॥<br>
स भूषणारुणमणिप्रभावलयितो बभौ ।<br>
साक्षाज्जनानुरागेण कृतास्पद इवाबभौ ।। ७९६ ॥<br>
सादराः सुरसुन्दर्य इव पौरवराङ्गनाः ।<br>
पुष्पाणि ववृषुस्तस्मै वातायनविमानगाः ॥ ७९७ ॥<br>
तस्य लक्ष्मणहस्ताग्रसक्तचामरमारुतैः ।<br>
ययौ कपोलकर्पूररजोव्याजैर्दिशो यशः ॥ ७९८ ॥<br>
धनदोऽयं स यक्षेन्द्रः स विष्णुरयमच्युतः ।<br>
अयं कामः स चानङ्ग इत्यूचुः पौरयोषितः ॥ ७९९ ॥<br>
तासां कटाक्षविक्षेपवलयोत्पलधामभिः ।<br>
क्षणं बभूव रामस्य मायूरच्छत्रविभ्रमम् ॥ ८०० ॥<br>
पितुरन्तःपुरं प्राप्य वृद्धकञ्चुकिरक्षितम् ।<br>
पातालमिव रोचिष्णुरत्नां शुकपिशोदरम् ॥ ८०१॥<br>
प्रविश्यालोक्य पितरं प्रणनाम सलक्ष्मणः ।<br>
लिम्पन्निवास्य चरणौ चारुचूडामणित्विषा ।। ८०२ ॥<br>
ततः प्रणम्य कैकेयीं चिन्तानलसमुत्थितैः ।<br>
धूमैरिवागतच्छायं ददर्श वसुधाधिपम् ॥ ८०३ ॥<br>
रामं विलोक्य नृपतिर्बाष्पाविलविलोचनः ।<br>
पुत्रेत्युक्त्वा परं वक्तुं न शशाक ह्रिया नतः ॥ ८०४ ॥<br>
तां वीक्ष्य विक्रियां राज्ञो विसंज्ञ इव राघवः ।<br>
किमेतदिति संभ्रान्तश्चिन्तासंतापमाययौ । ८०५ ॥</p>
<p>सोऽब्रवीज्जननीं.नम्रः कैकेयीं रचिताञ्जलिः ।<br>
मातः कुतोऽयं नृपतेर्गम्भीरः खेदविप्लवः ॥ ८०६ ॥<br>
वयमाज्ञाप्रणयिनः प्रतिकूलेषु का कथा ।<br>
निःसपत्नश्च विभवः खेदकारणमुच्यताम् ॥ ८०७ ॥<br>
विनापराधं कुपितो यद्यपुण्यैर्मयि प्रभुः ।<br>
तत्प्रसादय मातस्त्वं ममैनं सुतवत्सला ॥ ८०८ ॥<br>
राघवेनेत्यभिहिते कैकेयी सादरावदत् ।<br>
न विषण्णो नरपतिः कोपसंभावना कुतः ॥ ८०९ ॥<br>
किं त्वेष मे प्रतिश्रुत्य कृतज्ञः प्रवरौ वरौ ।<br>
वाच्यतामनुतापेन प्रयातः सत्यलोभयोः ॥ ८१० ॥<br>
अधुनास्य त्वदायत्तं सत्यवल्लीफलं यशः।<br>
अयशो चा मृषावादात्साधुधिक्कारकर्बुरम् ॥ ८११ ॥<br>
श्रुत्वैतद्विगताशङ्कः समुच्छ्वसितमानसः ।<br>
उवाच रामः कैकेयीमौचित्यामृतसागरः ॥ ८१२ ।।<br>
अहो बत गुरोः कार्ये मदायत्तेऽपि संशयः ।<br>
निजालोकपरिच्छेद्ये रवेरिव तमःक्षये ॥ ८१३ ॥<br>
अहं हि शासनादस्य प्रलयानिलवर्तिनम् ।<br>
विशामि दहनं दीप्तं घोरं वा मकराननम् ॥ ८१४ ॥<br>
इति वादिनमम्लानं सत्वसंपूर्णमानसम् ।<br>
हृष्टा जगाद कैकेयी रामं कीर्तिपराङ्मुखी ॥ ८१५ ॥<br>
देवासुररणे पूर्व मयायं रक्षितो नृपः ।<br>
विततार वरौ तौ च सुचिरादद्य याचितौ ॥ ८१६ ॥<br>
चतुर्दश समा राम तवारण्ये विवासनम् ।<br>
अद्यैव यौवराज्ये च भरतस्याभिषेचनम् ॥ ८१७ ॥<br>
अधुनैव भवान्यातु जटाचीरधरो वनम् ।<br>
व्रज मुञ्च महीपालं सत्यशापपरिग्रहात् ॥ ८१८ ॥</p>
<hr>
<p>श्रुत्वेति मातुर्वचनं रामः प्रहसिताननः ।<br>
जगाद दर्शयन्दन्तकान्त्या सत्त्वमिवोज्ज्वलम् ॥ ८१९ ॥<br>
एषोऽसि सज्जो विजनं वनं गन्तुमविक्रियः ।<br>
अविचार्यैव रामस्य कार्यं किं गुरुशासनम् ॥ ८२० ॥<br>
एकैव महती चिन्ता ममेयं ज्वलते हृदि ।<br>
यन्मां कृतागसमिव स्वयं नाभाषते. नृपः ॥ ८२१ ॥<br>
बाष्पदुर्दिनसंसिक्तां क्षितिपः क्ष्मां विलोकयन् ।<br>
करोति मम मौनेन शोकोत्कीर्णान्तरं मनः ॥ ८२२ ॥<br>
भरतो मातुलगृहाद्दूतैर्जवनशालिभिः ।<br>
अभिषेकाय. संभारे तूर्णमानीयतामितः ॥ ८२३ ॥<br>
इति ब्रुवाणं कैकेयी रामं सत्यसुधानिधिम् ।<br>
अद्यैव गम्यतां तूर्णमित्युवाच पुनःपुनः ॥ ८२४ ॥<br>
स सत्यसंकल्पहयं महोत्साहजवं क्षणात् ।<br>
आरूढः सत्त्वधवलं गन्तुं निश्चयमादधे ॥ ८२५ ॥<br>
ततः सवेगबाष्पस्य निःसंज्ञस्य महीपतेः ।<br>
निपीड्य चरणौ रामो निर्ययौ यशसां निधिः ॥ ८२६ ॥<br>
वनवासाहितधिया कोपसंरब्धचक्षुषा ।<br>
स लक्ष्मणेन सहितः कौसल्यामन्दिरं ययौ ।। ८२७ ।।<br>
अभिषेकोत्सुका तत्रदेवताराधनव्रता ।<br>
रामेणावेदितं श्रुत्वा तद्वृत्तान्तं मुमोह सा ॥ ८२८ ॥<br>
प्रतिलभ्य ततः संज्ञां विललापाश्रुगद्गदा ।<br>
चक्रभ्रान्तिपरावृत्तिं वदन्ती सुखदुःखयोः ॥ ८२९ ।।<br>
अहो बत जगत्यस्मिन्वन्ध्या धन्यतराः स्त्रियः ।<br>
याः स्वप्नेऽपि न जानन्ति पुत्रस्नेहविषव्यथाम् ।। ८३० ॥<br>
पूर्णपुण्यगुणप्राप्तः पुत्रलाभः सुधायते ।<br>
तदेति तद्वियोगोग्रकालकूटच्छटा न चेत् ॥ ८३१ ॥</p>
<p>वरं कण्टकिनी जाता जर्जरी विपिने लता।<br>
न त्वेकवत्सा जननी सर्वदा दुःखभागिनी ।। ८३२ ॥<br>
रामोऽपि तनयो यस्याः प्रयाति विजनं वनम् ।<br>
सापि जीवति दुःखेन धिक्स्त्रीणां जीवनं दृढम् ॥ ८३३ ॥<br>
रामो गुणगणारामः पुत्रः पित्रा विवासितः।<br>
माता जीवति तन्मन्ये स्नेहः क्वापि तिरोहितः ।। ८३४ ।।<br>
निधानं स्नेहसंपत्तिं सुखप्राप्तं तथामृतम् ।<br>
वत मे हतभाग्यायाः कृच्छ्रलब्धं पलायते ॥ ८३५ ॥<br>
इति प्रलापिनीं रानमहिषीं पतितां भुवि ।<br>
आश्वास्य रामो विदधे ससंज्ञां धैर्यसागरः ॥ ८३६ ॥<br>
ततो जगाद सौमित्रिः कोपादागतसाध्वसः ।<br>
कल्पान्तोत्क्रान्तमर्यादः कम्पोद्भूत इवाम्बुधिः ॥ ८३७ ॥<br>
व्यसिनीस्थविरो राजा यदि स्त्रीवश्यतां गतः ।<br>
तदस्माकं किमायातं ये त्यजामः खकं पदम् ॥ ८३८ ॥<br>
बलिनोऽपि धिया हीना मत्तप्राया नृपद्विपाः ।<br>
करिणीनामिव स्त्रीणां वश्या यान्ति पराभवम् ।। ८३९ ॥<br>
भरतेन प्रयुक्तोऽयं यदि वक्रो नयक्रमः ।<br>
तत्रेदं गुरुतां याति मम वक्रतरं धनुः ॥ ८४० ॥<br>
स्वयं गृहोपयोग्या श्रीः क्रियतां जृम्भतां तव ।<br>
भुजो भार्गवमत्तेभमदकण्डूयनद्रुमः ॥ ८४१ ।।<br>
लक्ष्मणेनेत्यभिहिते ययाचे जननी पुनः ।<br>
वनवासनिषेधाख्यां रामं जीवितदक्षिणाम् ॥ ८४२ ॥<br>
ततः सत्त्वोदधिः स्फीतयशःपरिचितं वचः ।<br>
धर्म्य समादधे रामः समानं स्वच्छचेतसः ।। ८४३ ।।<br>
कुले महति जातस्य कार्य मे शासनं गुरोः ।<br>
चिच्छेद रेणुकाकण्ठं भार्गवः पितुराज्ञया ॥ ८४४ ॥</p>
<p>वात्सल्यविक्लवा मातर्विषादं मा कृथा वृथा ।<br>
वनवासावधौ वृत्ते प्राप्तं द्रक्ष्यसि मां पुनः ॥ ८४५ ॥<br>
लक्ष्मण क्ष्माभृतां धैर्य गाम्भीर्यं च महोदधेः ।<br>
जाने तव तथाप्येष कोपतप्तोऽभिवीज्यसे ॥ ८४६ ॥<br>
धिक्तान्कुलाधमान्येषु गुरुब्राह्मणशासनात् ।<br>
शठेषु याति शाठ्यत्वं प्रतिषेधविकुण्ठताम् ॥ ८४७ ॥<br>
मनोरथाप्तिः कैकेय्या यथा नॄणां तथा पितुः ।<br>
भवत्येव वनं याते मयि पुण्योदयात्परम् ॥ ८४८ ॥<br>
क्रियतां विमलं चेतः कोपः शान्त्या च वार्यताम् ।<br>
औचित्यचारु चरितं सहजं हि महात्मनाम् ॥ ८४९ ॥<br>
तितिक्षा शोभते सत्यवीर्यविक्रमशालिनाम् ।<br>
प्रभविष्णुपैदानां च महतामिव संततिः ॥ ८५० ॥<br>
भक्तिर्गुरौ धृतिर्दुःखे क्षमा कोपे दया कृशे ।<br>
एतास्ता यशसः शुभ्राः साम्राज्यविभवस्रजः ॥ ८५१ ॥<br>
क्व सन्तः क्व च दौर्जन्यं क्व गुणाः क्व च वक्रता ।<br>
क्व विवेकः क्व पारुष्यं दूरमेतत्परस्परम् ॥ ८५२ ॥<br>
सौजन्यमनसूया च क्षान्तिर्धैर्यमचापलम् ।<br>
इत्येष विदुषामग्रे गुणमानसमुच्चयः ॥ ८५३ ॥<br>
दैवमेव विजानीहि प्रवासे मम कारणम् ।<br>
न हि पौरुषमत्रास्ति किं वृथा कोपसंभ्रमैः ॥ ८५४ ॥<br>
कुर्वतां यद्विपद्यन्ते फलन्ति यदकुर्वताम् ।<br>
कर्माण्यद्भुतशक्तेस्तद्दैवस्येव विजृम्भितम् ।। ८५५ ॥<br>
भरतेन सहेमां त्वं शुश्रूषानिरतः पितुः ।<br>
प्रसीद पालय महीं मद्गिरा गतविक्रियः ॥ ८५६ ॥<br>
इति कोपानलज्वालासंतप्तमनुजं शनैः ।<br>
चकार विज्वरं रामो वाक्यपीयूषवृष्टिभिः ॥ ८५७ ॥</p>
<hr>
<p>ततः सत्यधृतिर्वीरो दाक्षिण्यैककृतक्षणः ।<br>
उवाच लक्ष्मणो राममनुयात्रासमुद्यतः ॥ ८५८ ॥<br>
आर्य जानीहि मां नित्यं छायारूपमिवानुगम् ।<br>
पौरुषं पूर्वकर्मेव न त्वां त्यक्ष्याम्यहं क्वचित् ।। ८५९ ॥<br>
लक्ष्मणस्येति सुदृढं रामो विज्ञाय निश्चयम् ।<br>
उवाच वीरः कौसल्यां शोकसंतापमूर्छिताम् ॥ ८६० ॥<br>
अनुजानीहि मां मातः सदाचारानुवर्तिनी ।<br>
यथा ते दैवतं भर्ता तथा चायं पिता मम ॥ ८६१ ॥<br>
पुत्रप्रवाससंतापकटुकां वदनात्तव ।<br>
न शृणोति गिरं राजा यथा मातस्तथा कृथाः ॥ ८६२ ॥<br>
इत्युक्त्या पादयोस्तस्याः पपात रघुनन्दनः ।<br>
तत्पादाब्जनखज्योत्स्नां मूर्ध्नि मालामिवोद्वहन् ॥ ८६३ ॥<br>
एवं कथंचिद्गुणवत्पुत्रगौरवयन्त्रिता।<br>
आशीःपुरःसरां माता प्रादादाज्ञामनर्गलाम् ॥ ८६४ ॥<br>
ततो विनिर्ययौ मातुर्मन्दिराल्लक्ष्मणानुगः।<br>
धैर्येण सह चेतांसि जनस्य सहसा हरन् ।। ८६५ ॥<br>
स समेत्याभिषेकार्हव्रतमङ्गलशालिनीम् ।<br>
ददर्शान्तःपुरे सीतामुत्कण्ठाकुलिताशयाम् ॥ ८६६ ॥<br>
विप्रवासकथां श्रुत्वा सा भर्तुः पितुराज्ञया ।<br>
दुःखितापि धृतिं लेभे सह गन्तुं कृतक्षणा ॥ ८६७ ॥<br>
रामस्तामवदद्देवि प्रयाते मयि काननम् ।<br>
सेव्या भवत्या कौसल्या दुःखविस्मारणैर्नयैः ॥ ८६८ ।।<br>
मद्विप्रवासयोगेऽपि न कार्याः परुषा गिरः ।<br>
भरतश्रोत्रगामिन्यः स हि वृत्तिप्रदो नृपः ।। ८६९ ॥<br>
इति पत्युर्वचः श्रुत्वा मैथिली कोपकम्पिता।<br>
उवाचोच्चकुचाधातशीर्णाश्रुकणसंततिः ॥ ८७० ॥</p>
<hr>
<p>अहो बतार्यपुत्रस्यासदृशं श्रूयते वचः ।<br>
अहो प्रिया. प्रणयिनी कथं त्याज्या सता सती ॥ ८७१ ॥<br>
हर्षोऽनुभूतः पित्रा मे मोहात्परिणये वृथा ।<br>
स्वकीर्तिमिव मां भर्ता त्यक्ष्यतीत्यविजानता ॥ ८७२ ॥<br>
स्वभाग्यभागिनः सर्वे पितृमातृसुतादयः ।<br>
सर्वथा पुरुषाणां तु भार्यैका भाग्यभागिनी ॥ ८७३ ।।<br>
रूपस्य वयसः कान्तः सौभाग्यस्य सुखस्य च ।<br>
जीवितस्य च नारीणां जीवितं परमं पतिः ॥ ८७४ ।।<br>
सुखदुःखानुगां खैरकेलिविस्रम्भसाक्षिणीम् ।<br>
न मामर्हसि संत्यक्तुं चेतोवृत्तिमिवात्मनः ॥ ८७५ ॥<br>
विभूतिस्त्यागहीनेव सत्यहीनेव भारती ।<br>
विद्या प्रशमहीनेव न भाति स्त्री पतिं विना ॥ ८७६ ॥<br>
इति जायावचः श्रुत्वा रामः सुदृढनिश्चयम् ।<br>
वनदोषान्बहुविधान्धोररूपानुदाहरन् ॥ ८७७ ॥<br>
पादयोः पतितां सीतामनुयात्राकृतक्षणाम् ।<br>
तत्सौकुमार्यचकितस्तथेति प्रत्यपद्यत ॥ ८७८ ॥<br>
प्रतिषिद्धोऽपि रामेण यत्नात्प्रणयशालिना।<br>
तत्याजारण्यगमने निश्चयं नैव लक्ष्मणः ॥ ८७९ ॥<br>
स रामशासनाद्दिव्ये जग्राह धनुषी स्वयम् ।<br>
अक्षय्यमायुधं चान्यद्राजा यद्वरुणो ददौ ।। ८८० ॥<br>
ततः सुयज्ञमुख्येभ्यः सरत्नाभरणं धनम् ।<br>
प्रददौ दृढमेवैभ्यो विप्रेभ्यो रघुनन्दनः ।। ८८१ ॥<br>
ब्राह्मणाँस्त्रिजटाद्याश्च गोसहस्रैश्च काञ्चनैः ।<br>
पूरयित्वा यथाकामं सर्वाशाः कल्पपादपः ॥ ८८२ ॥<br>
अभ्येत्य पितरं वीरः प्रलापमुखराननम् ।<br>
ददर्शान्तःपुरस्त्रीभिर्वृतं व्यथितमानसम् ।। ८८३ ॥</p>
<hr>
<p>स तमामन्त्र्य विनयात्सानुजो जानकीसखः ।<br>
गन्तुं समुद्ययौ तूर्णं धैर्यादस्खलिताशयः ॥ ८८४ ॥<br>
प्रस्तुते राघवे गन्तुं प्रजानां मानसैः सह ।<br>
बाष्पाम्बुरुद्धनयनो जगाद जगतीपतिः ॥ ८८५ ॥<br>
धनं रत्नानि सैन्यं च राममेवानुगच्छतु ।<br>
लतामिवात्तकुसुमां प्राप्नोतु भरतः श्रियम् ॥ ८८६॥<br>
एतदाकर्ण्य चकिता कैकेयी तमभाषत ।<br>
सत्योपदिग्धमनृतं भवता बत भाषितम् ॥ ८८७ ॥<br>
निःसारं हृतसर्वस्वं दत्त्वा राज्यं प्रतिश्रुतम् ।.<br>
अयशोरेणुविध्वस्तं वचनं किं करिष्यसि ॥ ८८८ ||<br>
रामवात्सल्यदोषेण मा सत्यमनृतं कृथाः ।<br>
ज्येष्ठः सुतो न किं त्यक्तः सगरेणासमञ्जसः ॥ ८८९॥<br>
शापभूताभिभूतायाः श्रुत्वेति वचनं नृपः ।<br>
रामेणाम्यर्थितः सैन्यरत्नदानान्न्यवर्तत ॥ ८९० ॥<br>
ततो जगाद सिद्धार्थो महामात्योऽतिदुःखितः ।<br>
ज्येष्ठपुत्रपरित्यागाद्भग्नं वः सर्वथा कुलम् ॥ ८९१ ॥<br>
चिक्षेप सरयूमध्ये दारकानसमञ्जसः ।<br>
पौराणां तत्क्रुधा राज्ञा निरस्तः सगरेण सः ॥ ८९२ ॥<br>
रामोऽर्हति कथं नाम त्यागं गुणवतां वरः ।<br>
इत्युक्त्वा निःश्वसन्मन्त्री मन्त्रध्वस्त इवाभवत् ॥ ८९३ ॥<br>
ततश्चीराम्बरं रामः कैकेय्या स्वयमर्पितम् ।<br>
सह जग्राह निर्दैन्यो जानक्या लक्ष्मणेन च ।। ८९४ ॥<br>
विलपन्तं समाश्वास्य पितरं मातरं तथा ।<br>
सुमन्त्रप्रेरितेनाथ रथेन पृथुरंहसा ।। ८९५ ॥<br>
रामः प्रतस्थे पौराणां शृण्वन्नाक्रन्दनिःस्वनम् ।<br>
निरीक्ष्यमाणः सास्त्रेण पित्रा विह्वलचेतसा ॥ ८९६ ॥</p>
<hr>
<p>दृष्टिनष्टे ततो रामे सह स्यन्दनरेणुना ।<br>
निपपात महीपालश्छिन्नमूल इव द्रुमः ॥ ८९७ ॥<br>
स लब्धसंज्ञः प्रलपन्कौसल्यासहितो मुहुः ।<br>
शुशोच निन्दन्कैकेयीं मूर्ता मृत्युमिवात्मनः ॥ ८९८ ॥<br>
इति रामप्रवासनम् ।। १८ ॥<br>
रामोऽपि रजनीमेकामतीत्य तमसातटे ।<br>
गोमतीं प्रातरुत्तीर्य सरयूं चोर्मिमालिनीम् ।। ८९९ ॥<br>
पौरान्प्रणयिनः सान्त्वौर्विनिवर्त्य प्रियंवदः ।<br>
कौसलान्समतिक्रम्य रम्ये मन्दाकिनीतटे ।<br>
इङ्गुदीपादपतले निनायाभिमते निशाम् ॥ ९०० ॥<br>
निषादपतिना तत्र गुहेन गुणशालिना ।<br>
पूजितः प्रणयाचारैः प्रतस्थे विगतनमः ॥ ९०१ ॥<br>
ततो विसृज्य विनयात्सुमन्त्रं सुरथानुगम् ।<br>
पितुर्धैर्य समाश्वासन्संदेशप्रतिपादकम् ॥ ९०२ ।।<br>
प्रीत्या गुहं समामन्त्र्य सुहृदं धृतिसागरः ।<br>
न्यग्रोधक्षीरमाहृत्य जटा बद्ध्वा सलक्ष्मणः ॥ ९०३ ।।<br>
नावा तरङ्गदुर्भङ्गां गङ्गामुत्तीर्य भङ्गुराम् ।<br>
त्रस्तसीताचलापाङ्गभङ्गकर्णोत्पलामिव ॥ ९०४ ॥<br>
न्यग्रोधमूले नलिनीतीरे नीत्वा विभावरीम् ।<br>
गङ्गायमुनयोः संधावतिवाह्यापरां निशाम् ॥ ९०५ ॥<br>
भरद्वाजेन मुनिणा पूजितो विनयानतः ।<br>
तद्गिरा चित्रकूटाख्यं पुण्यं प्राप तपोवनम् ॥ ९०६ ॥<br>
तत्र फुल्ललताकुञ्जमञ्जुगुञ्जद्विहंगमम् ।<br>
विलोक्य काननं रामो जगाद जनकात्मजाम् ॥ ९०७ ॥<br>
इमास्ताः पुष्पहासस्य मदषट्पदनादिनः ।</p>
<hr>
<p>मधोः स्मरसंहायस्य विलासोत्सवभूमयः ॥ ९०८।।<br>
पश्येमाः कीर्णकुसुमाः पल्लवाञ्जलिभिः पुरः ।<br>
आतिथ्यमिव कुर्वन्ति मारुतावनता लताः ॥ ९०९॥<br>
दृष्टिसादृश्यसुहृदस्तव बालकुरङ्गकाः ।<br>
नेत्रत्रिभागवलनैः सृजन्तीवोत्पलस्रजः ॥ ९१० ॥<br>
भ्रश्यत्परागवसना मधुपाव्यक्तभाषिणः ।<br>
पवनाघूर्णिता भान्ति मधुमत्ता इव द्रुमाः ॥ ९११ ॥<br>
इत्युक्त्वा दारुभिस्तत्र राघवो लक्ष्मणाहृतैः ।<br>
कृत्वाश्रमे वास्तुपूजां वैश्वदेवोचितां व्यधात् ॥ ९१२ ॥<br>
इत्याश्रमवास्तुपूजनम् ॥ १९ ॥<br>
रथेन रामशून्येन धैर्यशून्येन चेतसा ।<br>
सुमन्त्रः प्रविवेशाथ हर्षशून्यां पुरीं प्रभोः ॥ ९१३ ॥<br>
अरामं रथमालोक्य प्राप्तं भग्नमनोरथाः ।<br>
चुक्रुशुः शोकविवशाः पौरास्तद्गुणरागिणः ॥ ९१४ ॥<br>
प्रविश्य प्रोषितसुखं विच्छायं नृपमन्दिरम् ।<br>
ददर्शान्तर्दशरथं सुमन्त्रः शोकविह्वलम् ॥ ९१५ ॥<br>
तं शोककृष्णपक्षेण निरीक्ष्य क्षयितप्रभम् ।<br>
प्रणम्य राजशशिनं सोऽभवद्व्यथितेन्द्रियः ॥ ९१६ ॥<br>
दृष्ट्वा सुमन्त्रं नृपतिर्वधूभिः परिवारितः ।<br>
रामं त्यक्त्वागतोऽसीति पपात विलपन्क्षितौ ॥ ९१७ ।।<br>
स लब्धसंज्ञः शनकैः पुत्रस्नेहविषार्दितः ।<br>
पप्रच्छ रामवृत्तान्तं सुमन्त्रं बाष्पगद्गदः ॥ ९१८ ।।<br>
स निवेद्य वनं प्राप्तं राममस्मै कृताञ्जलिः ।<br>
तत्संदेशं जगादाथ धैर्यप्रणयनिर्भरम् ॥ ९१९ ॥<br>
अयोध्याभिमुखः कृत्वा राघवः प्रणतोऽञ्जलिम् ।<br>
देव मद्वक्रसंक्रान्तां विज्ञप्तिं विदधे तव ॥ ९२० ॥</p>
<p>तात त्वच्छासनं मूर्ध्ना चिन्तामणिमिवोद्वहन् ।<br>
धन्यः संतोषराज्येऽस्मिन्प्रीतिं प्राप्तः परामहम् ॥ ९२१ ॥<br>
न धैर्यजलधे कार्यः संतापो मद्वियोगजः ।<br>
चतुर्दश समा विद्धि क्षणवत्क्षपिता मया ॥ ९२२ ॥<br>
भरतं प्रति वात्सल्यशैथिल्यं मा कृथा विभो ।<br>
मन्निविशेषं भवता संभाव्यः स च सर्वदा ॥ ९२३ ॥<br>
इति ब्रुवाणे काकुत्स्थे किंचिदागतविक्रियः ।<br>
सौमित्रिर्निःश्वसन्नूचे क्षितिमालोकयन्क्षणम् ॥ ९२४ ॥<br>
चिन्तामणिगुणं पुत्रं त्यजता बत भूभुजा ।<br>
कुलं स्वव्यसनेनेव यशो नीतं दरिद्रताम् ॥ ९२५ ॥<br>
लक्ष्मणेनेत्यभिहिते जानकी सास्रलोचना ।<br>
निरीक्षमाणा दयितं बाला नोवाच किंचन || ९२६ ॥<br>
सुमन्त्रेणेति कथिते व्यथितः पार्थिवो भृशम् ।<br>
हा रामेति निमद्योच्चैर्मोहान्निःस्पन्दतां ययौ ॥ ९२७ ॥<br>
पुनः प्रत्यागतप्राणः श्रुत्वा रामं जटाधरम् ।<br>
जायासखः स संतापाद्विललापाश्रुगद्गदम् ।। ९२८ ॥<br>
शोचंश्च सानुजं राम जानकीं च विशेषतः ।<br>
विलापविशिखैस्तीव्रैर्नृपः कौसल्यया हतः ।। ९२९ ॥<br>
चुक्रोश कृपयाविष्टः कष्टां विपदमास्थितः ।<br>
राहुच्छायोपगूढस्य वहन्नंशुमतः प्रभाम् ॥ ९३० ॥<br>
कृच्छ्रेण प्रययुस्तस्य पञ्च पञ्चत्वकाजिङ्क्षिणः ।<br>
सहस्रयामतां यातास्त्रियामास्तप्तचेतसः ॥ ९३१ ॥<br>
षष्ठेऽहनि ततो राजा शोकसंजातविक्रियः ।<br>
याते निशीथे कौसल्यामवदद्बाष्पगद्गदः ॥ ९३२ ॥<br>
वियोगविषकन्दानां धन्या धैर्यप्रमाथिनाम् ।<br>
रसज्ञा न भवन्त्येव सत्यं सुकृतिनो नराः ॥ ९३३ ॥</p>
<hr>
<p>स्वयं प्ररोपितस्यैव भविष्णोः कर्मशाखिनः ।<br>
शुभाशुभफलस्फीतिं भुञ्जते बत जन्तवः ॥ ९३४ ॥<br>
स्मृतं पुराद्य कौसल्ये मैया यद्दष्कृतं कृतम् ।<br>
तस्यैवायमपथ्यस्य विपाको जीवितापहः ॥ ९३५ ॥<br>
धन्वी पुरा कुमारोऽहं काले जलदलाञ्छने ।<br>
प्रयातः सरयूकूलं मृगयाकेलिलालसः ॥ ९३६ ॥<br>
निशि तत्र जले मग्ना महिषकोडकुञ्जराः ।<br>
लक्ष्यज्ञेन मया विद्धाः शब्दपातदिदृक्षया ॥ ९३७ ।।<br>
तस्मिन्काले निरालोके ध्वनिराकर्णितो मया ।.<br>
गजबृंहितगम्भीरो निमज्जत्कुम्भसंभवः ॥ ९३८ ॥<br>
तमहं शब्दमुद्दिश्य तीक्ष्णं प्राहिणवं शरम् ।<br>
विद्धः स कुम्भो येनाशु चुक्रोश मुनिपुत्रकः ।। ९३९ ।।<br>
हा हा बत नृशंसेन केन किल्बिषकारिणा ।<br>
अन्धयोवृद्धयोः पित्रोः पुत्रोऽयमिपुणा हतः ॥ ९४०॥<br>
हते मयि हतौ नूनं तावेव स्तस्तपस्विनौ ।<br>
अहमेव तयोर्दृष्टिर्यष्टिश्च विषमेऽध्वनि ॥ ९४१ ।।<br>
किं करिष्यसि हा मातः क्व गमिष्यसि हा पितः ।<br>
कष्टं कथमहं विप्रः शरेण निधनं गतः ॥ ९४२ ॥<br>
इति श्रुत्वातिकरुणं मुनिसूनोरहं वचः ।<br>
तेन प्रत्यागतेनैव स्वेन बाणेन धारितः ॥ ९४३ ॥<br>
शापेनेवान्धकारेण दारिते सरयूतटे ।<br>
नापश्यं कृतयत्नोऽपि तं विकूजन्तमातुरम् ॥ ९४४ ॥<br>
अथ शोकादिवापाण्डुर्वेपमानाकृतिः शशी।<br>
निशार्धशेषे शुभांशुकेशो वृद्ध इवोद्ययौ ।। ९४५ ।।</p>
<hr>
<p>ज्योत्स्नाप्रकटिते तीरे ततोऽपश्यमहं पुरः ।<br>
स्यूतं सुवर्णपुङ्खेन शरेण मुनिपुत्रकम् ॥ ९४६ ॥<br>
विप्रकीर्णजटाजूटं नूतनोद्भिन्नयौवनम् ।<br>
क्रन्दन्तं पतितं दृष्ट्वा तमहं व्यथितोऽपतम् ॥ ९४७ ॥<br>
सोऽपि विप्लुतनेत्रो मां विलोक्य पतितं शुचा ।<br>
उवाच मर्मविच्छेदं व्यथाशिथिलिताक्षरम् ॥ ९४८ ॥<br>
अहो वतैकबाणेन तुल्यमेव हतस्त्वया ।<br>
अहमन्धौ च वृद्धौ च पितरावेकपुत्रकौ ॥ ९४९ ॥<br>
तदर्थमहमायातः समाहर्तुमितः पयः ।<br>
मोहाद्धतस्त्वया तौ तु तृषार्तौ किं करिष्यतः ॥ ९१० ॥<br>
राजन्वज्राग्निसंस्पर्श तूर्णमुद्धर मे शरम् ।<br>
संन्यासिनः सशल्यस्य नार्ह मे मरणं मुनेः ॥ ९५१ ॥<br>
इति प्रलपतस्तस्य जीवितावाप्तचेतसः।<br>
मया मन्युरिवाभ्येत्य हृदयादुद्धृतः शरः ।। ९५२ ॥<br>
आकृष्टसायके तस्मिन्व्यावृत्तनयनः श्वसन् ।<br>
व्यथां मयि विनिक्षिप्य द्विजस्तत्याज जीवितम् ॥ ९५३ ।।<br>
पूर्व तदुपदिष्टेन ततोऽहं वनवर्त्मना ।<br>
जलकुम्भं समादाय प्रयातस्तत्पितुः पदम् ॥ ९९४ ॥<br>
तत्रान्धौ दम्पती श्रुत्वा तौ मे शब्दं प्रसर्पतः ।<br>
पुत्रदर्शनसोत्कण्ठौ गद्गदाक्षरमूचतुः ।। ९९५ ॥<br>
चिरेणागच्छता पुत्र भवता केलिशालिना ।<br>
आवयोर्भयसंदेहदोलामारोपितं मनः ॥ ९५६ ॥<br>
एह्येहि यज्ञदत्तास्मत्पाणिसङ्गेन संस्पृश ।<br>
न कोपितः कदाचित्त्वं चिरेण कथमागतः ॥ ९१७ ॥<br>
इति ब्रुवाणयोरग्ने कम्पमानस्तयोरहम् ।<br>
दुःसहं हृदि वाग्वज्रं तद्वृत्तान्त न्यवेदयम् ॥ ९५८ ॥</p>
<p>अहं दशरथः पापः सुकृती न सुतस्तव ।<br>
पुत्रः स ते गजधिया मयैव निहतः प्रियः ॥ ९९९ ।।<br>
अधुना क्रोधजः शापो दुःसहो मयि पात्यताम् ।<br>
अस्य किल्बिषशोकाग्नेरग्रे मन्ये स शीतलः ॥ ९६० ॥<br>
इति श्रुत्वैव गम्भीरदुःखः स्वस्थ इव क्षणम् ।<br>
मामुवाच मुनिर्ध्यात्वा दुर्लङ्घ्या भवितव्यता ।। ९६१ ।।<br>
स्वयमावेदनेनैव पापस्यास्य स्थवीयसः ।<br>
अविज्ञानान्न ते यातं शिरः शतसहस्रधा ॥ ९६२ ॥<br>
नय मां तत्र यत्रासौ शेते त्वद्वाणमारितः ।<br>
मम चक्षुश्च यष्टिश्च जीवितं च प्रियः सुतः ॥ ९६३ ।।<br>
तमहं द्रष्टुमिच्छामि सभार्यः क्षतजोक्षितम् ।<br>
प्राणाः संप्रस्थिताः क्वापि तत्संस्पर्शः कुतः पुनः ॥ ९६४ ।।<br>
इति ब्रुवाणः स मयानीतो जायासखः शनैः ।<br>
तं देशं यत्र तत्पुत्रः क्ष्मामिवालिङ्गय संस्थितः ॥ ९६५ ॥<br>
उन्नम्य वदनं तस्मै समेत्य भृशमाकुला ।<br>
जननी दुःखसंतप्ता वहन्ती जन्मवासनाम् ॥ ९६६ ॥<br>
अहं ते जनकः पुत्र किर कर्णसुधां गिरम् ।<br>
अन्धोऽहं क्व च यास्यामि त्वदालम्बनजीवितः ॥ ९६७ ॥<br>
गतिं पुण्यकृतां वत्स परमां समवान्पुहि ।<br>
त्वया सहावयोर्नूनं त्रिदिवे संगमः पुनः ।। ९६८ ॥<br>
इति प्रलप्य सुचिरं मुनिस्तनयवत्सलः ।<br>
शरीरमस्य सत्कृत्य क्रियां चक्रे यथोचिताम् ॥ ९६९ ॥<br>
ततो दिव्यवपुर्दिव्यं विमानं दीप्तमास्थितः ।<br>
उवाच द्योतयन्व्योम्नि पितरौ मुनिपुत्रकः ॥ ९७० ॥<br>
शुश्रूषयैव युवयोः प्राप्तोऽस्मि गतिमुत्तमाम् ।<br>
नापराधोऽस्य नृपतेरीदृशी भवितव्यता ॥ ९७१ ॥</p>
<p>स्वकृतैः कर्मभिर्जन्तुर्जायते परिवर्धते ।<br>
जीर्यते नश्यति पुनः कर्ता कश्चिन्न कस्यचित् ।। ९७२ ॥<br>
इत्युक्त्वान्तर्हिते तस्मिन्मां वृद्धो मुनिरब्रवीत् ।<br>
अवश्यं नृप भोक्तव्यं पापस्यास्य फलं त्वया ॥ ९७३ ॥<br>
पुत्रशोकेन महता तप्तस्त्यक्ष्यति जीवितम् ।<br>
इत्युक्त्वा दुःखितो देहं सभार्यो मुनिरत्यजत् ॥ ९७४ ।।<br>
इति यज्ञदत्तवधवर्णनम् ॥ २० ॥<br>
सोऽयं ममाद्य कौसल्ये फलितः शापपादपः ।<br>
न हि नाम चलत्येषा विहिता कर्मसंततिः ॥ ९७५ ॥<br>
सज्जाः संनिहिता नित्यं शुभाशुभफलोदयाः ।<br>
तिष्ठन्ति पुरुषस्याग्रे सद्भृत्याः सुभृता इव ॥ ९७६ ॥<br>
एते वियोगशोकाग्नितापक्लेशासहिष्णवः ।<br>
प्राणास्तरलसंचाराः क्वापि गन्तुं समुद्यताः ॥ ९७७ ।।<br>
हा न दृष्टो मया रामः कामं कमललोचनः ।<br>
कुतस्तमिह विक्रान्तं द्रक्ष्यामि पुनरागतम् ।। ९७८ ॥<br>
सीतैव धन्या रामस्य सततं पार्श्ववर्तिनी ।<br>
कीर्तिः सत्पुरुषस्येव धृतिः सत्त्ववतो यथा ॥ ९७९ ॥<br>
हा राम नयनानन्दसुधासंदोहबान्धव ।<br>
विलप्येति मुहुः प्राणांस्तत्याज जगतीपतिः ॥ ९८० ॥<br>
सुप्तं विज्ञाय नृपतिं कौसल्या शोकतापिता ।<br>
तन्निद्राभङ्गभीताभून्निःशब्दप्रविलापिनी ॥ ९८१ ॥<br>
प्रातः प्रबोध्यमानोऽपि सूतमागधबन्दिभिः ।<br>
दीर्घप्रवासरसिकः क्ष्मापतिर्न व्यबुध्यत ॥ ९८२ ॥<br>
ततस्तं विगतश्वासं प्रशान्तमिव पावकम् ।<br>
अपुनर्दर्शनायैव ददर्श महिषीजनः ॥ ९८३ ॥<br>
इति दशरथविपत्तिः ॥ २१ ॥</p>
<p>अस्तं प्रयातमालोक्य तं राजरजनीपतिम् ।<br>
शोकान्धकारसंरुद्धश्चक्रन्दान्तःपुरे जनः ।। ९८४ ॥<br>
कौसल्याद्यास्ततो देव्यः प्रलापमुखराननाः ।<br>
चक्रुरश्रुकणैश्छिन्नहारमुक्ताफलप्रभम् ॥९८५ ॥<br>
सवृद्धवालललने शोकव्याकुलिते जने ।<br>
मार्कण्डेयवसिष्ठाद्या निवेद्य सह मन्त्रिभिः ॥ ९८६ ॥<br>
तैलद्रोण्यां विनिक्षिप्य नृपं पुत्रक्रियां विना ।<br>
दूतान्विससृजुर्वीरान्भरतायाभुगामिनः ॥ ९८७ ।।</p>
<p>इति क्षेमेन्द्रविरचिते रामायणकथासारे समाप्तोऽयमयोध्याकाण्डः ।</p>
<hr>
<h2 id="कषकनधकणड">किष्किन्धाकाण्डः</h2>
<p>प्राप्तेषु केकयपुरं दिनैर्दूतेषु सप्तभिः ।<br>
स्वैरं बन्धुसमासीनो वयस्यान्भरतोऽभ्यधात् ॥१॥<br>
मया निशावसानेऽद्य स्वप्नो दृष्टोऽतिदारुणः ।<br>
फलं यस्याधिकं मन्ये जीविताधिकसंशयः ॥ २ ॥<br>
शुष्कं समुद्रमद्राक्षं चन्द्रं च पतितं दिवः ।<br>
तमोरुद्धामयोध्यां च कीर्णकेशीमिवाङ्गनाम् ॥ ३ ॥<br>
गुरुश्च शैलशिखरान्मया दृष्टः परिच्युतः ।<br>
कलशे गोमयजले तैलमञ्जलिभिः पिबन् ॥ ४ ॥<br>
स एव च पुनदृष्टो लोहपृष्ठे सिताम्बरः ।<br>
नारीभिः कृष्णपिङ्गाभिर्हसन्तीभिर्निरीक्षितः ॥ ५ ॥<br>
रथेन सरयुक्तेन रक्तमाल्यानुलेपनः ।<br>
पुनरालोकितस्तूर्ण प्रसर्पन्दक्षिणां दिशम् ॥ ६ ॥<br>
इत्येष विषमः स्वसः परं हृदयकम्पनः ।<br>
गम्भीरसंशयाशंसी न जाने किं करिष्यति ॥ ७ ॥</p>
<hr>
<p>भरतेनेति कथिते सुहृदश्चकिता अपि ।<br>
ऊचुर्धातुविकारेण स्वप्नानामप्रमाणताम् ॥ ८ ॥<br>
तद्गिरा कृतजप्योऽथ संपूजितसुरद्विजः ।<br>
भरतश्चिन्तयन्नेव चकम्पे स्वप्नदर्शनम् ॥ ९ ॥<br>
अत्रान्तरे प्रविश्याशु दूतास्ते संवृताशयाः ।<br>
वसिष्ठशासनं नूनं सर्वे तेऽस्मै न्यवेदयन् ॥ १० ॥<br>
पितुः सर्वत्र कुशलं तैर्मिथ्यैव निवेदितम् ।<br>
निशम्य मन्त्रं भरतो मातामहमुपाययौ ॥ ११ ॥<br>
पूजितो मातुलेनाथ सैन्येन महतावृतः ।<br>
शत्रुघ्नसहितो वीरः प्रतस्थे नगरीं पितुः ॥ १२ ॥<br>
समुत्तीर्य दिनैः पुण्या नदीः शैलवनानि सः ।<br>
ध्वस्तशोभां ददर्शारादयोध्यां विधुताशयः ॥ १३ ॥<br>
विपद्विवासितमुखां शुष्कम्लानजनाननाम् ।<br>
दूरीकृतालिवलयां शुष्काब्जामिव पद्मिनीम् ॥ १४ ॥<br>
निर्भूषणां निरानन्दां विच्छायां विस्मृतस्मिताम् ।<br>
विधवामिव तां वीक्ष्य शङ्कातङ्काकुलोऽभवत् ॥ १५ ॥<br>
अप्रियाख्यानचकितैधृतः सर्वैरधोमुखैः ।<br>
राजधानीं प्रविश्याथ मातुर्मन्दिरमाययौ ॥ १६ ॥<br>
विलोक्य तत्र कैकेयीं पुत्रदर्शननिर्वृताम् ।<br>
प्रणम्य राजलुब्धां तां पप्रच्छ जनकोत्सुकः ।। १७ ॥<br>
मातर्म्लानमुखः कस्मादकस्मादापदां पदम् ।<br>
उग्रशोकग्रहग्रस्त इवायं लक्ष्यते जनः ॥ १८ ॥<br>
वेणुवीणाम्बरालीनमधुरध्वनिपेशलम् ।<br>
यशः शुभं मृगाक्षीभिः किं तातस्य न गीयते ॥ १९ ॥<br>
वैत्रिणां नामभिर्भूमिपालान्सूचयतां पुरः ।<br>
किं नु न श्रूयते शब्दस्तातस्यास्थानमन्दिरे ॥ २० ॥</p>
<hr>
<p>भरतेनेत्यभिहिते कैकेयी प्रत्यभाषत ।<br>
यशोवशेषतां यातस्तातः सत्यव्रतस्तव ॥ २१ ॥<br>
राम रामेति बहुशो विलप्य विवशो निशि ।<br>
तत्याज जीवितं राजा सह तद्दर्शनाशया ॥ २२ ॥<br>
वने निष्कासितस्तेन नाम रामः सलक्ष्मणः ।<br>
सेहे न चातिधीरोऽपि तद्वियोगविषव्यथाम् ॥ २३ ॥<br>
इति दुःसहवाग्वज्रताडितो भरतस्तया ।<br>
कृत्तः परशुना मूले बालस्ताल इवापतत् ॥ २४ ॥<br>
स लब्धसंज्ञः शनकैश्चकारूढ इव क्षणम् ।<br>
हा तात तातेति मुहुर्विललापाश्रुगद्गदः ॥ २५ ॥<br>
प्रमृज्य नयने तप्तनिःश्वासग्लपिताधरः ।<br>
पुनः पप्रच्छ जननीं निमग्नः शोकसागरे ॥ २६ ॥<br>
आर्येण किं कृतं मातस्तातस्य बत विप्रियम् ।<br>
स संत्यक्तः स्वयं येन तेन स्तेन इवात्मजः ॥ २७ ॥<br>
किंस्विद्गुरुतरं किंचित्कृतमार्येण पातकम् ।<br>
अथ वा रामचरिते कलङ्ककलना कुतः ॥ २८ ॥<br>
पृष्ट्वा सानुनयेनेति भरतेन विषादिना ।<br>
तत्त्वं जगाद जननी स्त्रीभावसरलाशया ॥ २९ ॥<br>
त्वदर्थ याचितो राजा मया रामनिवासनम् ।<br>
अभिषेकं च भवतः स च तत्कृतवान्कृती ॥ ३० ॥<br>
वरप्रदानसत्येन बद्धस्य मयि भूपतेः ।<br>
चरिष्यत्याज्ञया रामश्चतुर्दश समा वने ॥ ३१ ॥<br>
श्रुत्वेति विप्रियं तूर्णं निन्द्यं मात्रा निवेदितम् ।<br>
श्वपाकीगर्भसंभूतमिवात्मानममंस्त सः ॥ ३२ ॥<br>
सोऽवदद्दुःखसंतप्तः सजुगुप्सः स्वजीविते ।<br>
जीवयन्निव चिन्ताग्निं निःश्वासप्रबलानिलैः ॥ ३३ ॥</p>
<p>बत पातकपङ्केन घनेन प्रविसर्पिणा।<br>
भवत्या स्वेच्छया लिप्तं कुलमात्मा यशश्च मे ॥ ३४ ॥<br>
ज्येष्ठो विवासितः पुत्रो दैवतं निहतः पतिः ।<br>
श्वभ्रे निपातितश्चाहमहो युक्तं त्वया कृतम् ॥ ३५ ॥<br>
कुतस्त्वया कदा लुब्धो ज्ञातः पापोऽहमीदृशः ।<br>
यस्मै गुरुवधादिष्टं राज्यमेतत्प्रयच्छसि ॥ ३६ ॥<br>
हा धिङ्मां पतितं पापं शापेन महता हतम् ।<br>
यस्यापवादजननी जननी त्वमपत्रपा ॥ ३७ ॥<br>
धेनोरिवैकवत्सायाः कौसल्यायाः प्रियः सुतः ।<br>
कथं प्रवाजितोऽरण्यं पुत्रिण्यापि स्वयं त्वया ॥ ३८ ॥<br>
गवां माता पुरा देवी सुरभिर्लाङ्गलार्दितौ ।<br>
दृष्ट्वा सुतौ रुरोदार्ता पृष्टा प्रोवाच वज्रिणा ॥ ३९ ॥<br>
कृशौ पुत्राविमौ दृष्ट्वा भुवि कार्षिकपीडितौ ।<br>
सीदामि परमा प्रीतिः पुत्रान्नान्यात्र देहिनाम् ॥ ४० ॥<br>
इत्युक्त्वा बहुपुत्रापि शुशोच सुरभिः पुरा ।<br>
एकपुत्रापि कौसल्या न जाने कथमास्थिता ॥ ४१ ।।<br>
तातस्याहं क्षये हेतुरयशोधूलिधूसरः ।<br>
द्रक्ष्यामि कथमार्यस्य वात्सल्याभिमुखं मुखम् ॥ ४२ ॥<br>
इत्युक्त्वा प्ररुरोदार्तस्तारगम्भीरनिःस्वनैः ।<br>
कुर्वन्भुवनकोणेषु जगत्सिंहगुहाभ्रमम् ॥ ४३ ॥<br>
ततो विदितवृत्तान्तः क्रुद्धो नाग इव श्वसन् ।<br>
जग्राहाभ्येत्य भरतं शत्रुघ्नः पतितं भुवि ।। ४४ ॥<br>
सोऽब्रवील्लक्ष्मणेनैव कृतं सर्वमसांप्रतम् ।<br>
वीरो यः क्लेशवत्सेहे राधवस्य विवासनम् ॥ ४५ ॥<br>
अवध्या जननी योषिदात्महा पापमश्नुते ।<br>
आर्यप्रवासनस्यास्य कष्टं नास्ति प्रतिक्रिया ॥ ४६ ।।</p>
<p>कोपादुक्त्वेति शत्रुघ्नो विलोक्य द्वारि मन्थराम् ।<br>
गुल्फदेशे समादाय चकर्षाकीर्णभूषणाम् ॥ ४७ ॥<br>
क्रोशन्त्या वदनं तस्या विपुलं पांसुमुष्टिभिः ।<br>
संपूर्य चक्रे निष्पिष्टतद्भूषणभृतां भुवम् ॥ १८ ॥<br>
सेयं किल्विषकन्दानां निन्द्यानां प्रथमा मही ।<br>
उक्त्वेति तां स तत्याज चिरेण शरणं गताम् ॥ ४९ ॥<br>
ततः संस्तभ्य शोकाग्निं भरतो राममातरम् ।<br>
गत्वा ववन्दे बाष्पाम्बुधौततच्चरणाम्बुजः ॥ १० ॥<br>
निवेदितं तया श्रुत्वा कैकेय्याश्चरितं पुनः ।<br>
लज्जारजःपरिम्लानं शुशोचात्मानमात्मना ॥ ११ ॥<br>
तमुवाचाथ कौसल्या बाष्पव्याकुलिताक्षरम् ।.<br>
धन्या पश्यति कैकेयी पुत्रं पूर्णमनोरथा ॥ ५२ ॥<br>
गतस्ते जनकः स्वर्ग यातः काननमग्रजः ।<br>
भजतामधुना राज्यं जनन्या समुपार्जितम् ॥ १३ ॥<br>
अनुजानीहि मां पुत्र सुमित्रासहितां वनम् ।<br>
व्रजामि लक्ष्मणारामं रामं चन्द्रमिवेक्षितुम् ॥ ५४ ॥<br>
श्रुत्वेति तद्वचः शोकविधुरं मधुराशयः ।<br>
उवाच भरतो दोषं शङ्कमान इवात्मनि ॥ ५५ ॥<br>
कथमङ्के विवृद्धस्य जानीषे न ममाशयस् ।<br>
जनापवादनिन्द्या श्रीः कस्य प्रीणाति मानसम् ॥ ५६ ॥<br>
असत्यः शास्त्ररहितोऽसत्याचारविवर्जितः ।<br>
यदा स्पृशतु गां वह्निं वयस्यगुरुतल्पगः ॥ १७ ॥<br>
प्रजाभागकरग्राही पार्थिवः शस्त्ररक्षिता ।<br>
राजा गृहेऽभिरमतां भृत्ययाचकवञ्चकः ॥ १८ ॥<br>
कृतघ्नः पक्षमाश्रित्य करोतु न्यायनिर्णयम् ।<br>
अदत्त्वा स्वयमश्नातु स्तब्धः पूज्यावमानकृत् ॥१९॥</p>
<p>पतितः साधुविद्वेषी शिशुगोस्त्रीद्विजान्तकः ।<br>
भक्तत्यागी गुरुज्ञश्च स्तेनो विश्वस्तघातकः ॥ ६० ॥<br>
उभे संध्ये शयानश्च मूर्खो यातु प्रमातृताम् ।<br>
षण्मासान्वसतु ग्रामे स्वपुत्रीमुपजीव्यतु ॥ ११ ॥<br>
स सर्वपातकावासः प्रयातु तमसां पदम् ।<br>
यस्यानुमतमार्यस्य गमनं गुणशालिनः ॥ १२ ॥<br>
भरतेनेत्यभिहिते कौसल्या लज्जितावदत् ।<br>
पुत्र जानामि ते भावं शपथं मा कृथाः परम् ॥ ६३ ॥<br>
साधोर्विशुद्धसत्त्वस्य सदा तव विवेकिनः ।<br>
दोषपङ्क इव व्योम्नः कदा केनानुमीयते ॥ १४ ॥<br>
राममातुरिति श्रुत्वा भरतः शोकपीडितः ।<br>
वियोगं चिन्तयन्घोरं न शर्म प्रत्यपद्यत ॥ १५ ॥<br>
आत्मानं कारणं ज्ञात्वा पितुर्भ्रातुश्च किल्बिषे ।<br>
सोऽभूदार्ततरः पीत्वा सुरां मोहादिव द्विजः ॥ १६ ॥<br>
तस्य भूमौ शयानस्य मूर्छाव्यथितचेतसः ।<br>
लज्जानुशयतप्तस्य कृच्छ्रेण रजनी ययौ ।। ६७ ॥<br>
तमाधिदुर्बलं यक्ष्मक्षीयमाणमिवोडुपम् ।<br>
तस्थुः संपरिवार्यार्त मुनिभिः सह मन्त्रिणः ॥ ६८ ॥<br>
ततोऽतिशोकसंतप्तं श्वासम्लानाननाम्बुजम् ।<br>
श्रेष्ठो मनीषिणामूचे वसिष्ठो भगवान्मुनिः ॥ १९ ॥<br>
संपत्सु च कुलीनानां विपत्सु च विवेकिनाम् ।<br>
स्थैर्य विनयधैर्याभ्यां गाम्भीर्य च विभाव्यते ॥ ७० ॥<br>
मोहध्वान्तनिशीथेन शोकेनातिप्रमाथिना ।<br>
धृतिवल्लीकुठारेण न स्पृशन्ति मनीषिणः ॥ ७१ ॥<br>
शोकोद्गतिरियं पुंसः सततं परिवर्धते ।<br>
श्यामिका दर्पणस्येव हेमन्तस्येव यामिनी ॥७२॥</p>
<p>प्रकाशपरिपन्थिन्यो व्यसनापातदूतिकाः ।<br>
एताः परिचिता जाता न शुचः शुचिचेतसाम् ॥ ७३ ॥<br>
हृतान्सुदयितान्कालाप्रवहेण वलीयसा ।<br>
संसारासारतां ज्ञात्वा न शोचन्ति विवेकिनः ॥ ७४ ॥<br>
कर्तुमर्हसि धर्मेण क्रियां नैर्याणिकीं पितुः ।<br>
इयं विधार्यते केन गच्छन्ती जन्तुसंततिः ॥ ७५ ।।<br>
भवेऽस्मिंल्ललनालोललोचनाञ्चलचञ्चले।<br>
आयूंषि तरलान्येव यौवनानि सुखानि च ॥ ७६ ।।<br>
वियोगमोहकलिले वैक्लव्यव्यसनार्णवे ।<br>
उग्रशोकग्रहग्राहे न सज्जन्ति भवद्विधाः ॥ ७७ ॥<br>
भूरिद्युम्नः पुरा राजा सुकृती त्रिदिवं गतः ।<br>
संततैर्बन्धुवाष्पौघैः क्षीणपुण्य इव च्युतः ॥ ७८ ॥<br>
वसिष्ठेनेत्यभिहिते मन्त्रिभिश्च पुनः पुनः ।<br>
कृच्छ्रादिव पितुश्चके भरतो देहसत्क्रियाम् ॥ ७९ ॥<br>
शास्त्रोचितेन विधिना संस्कारे पृथिवीपतेः ।<br>
वृत्ते निवृत्तविभवं बभूव निखिलं पुरम् ॥ १० ॥<br>
कृतोदकं गताशौचं भरतं शोकमूर्छितम् ।<br>
उपतस्थुः प्रजानाथं चाभिषेकाय मन्त्रिणः ॥ ८१॥<br>
सोऽभिषेकसमारम्भं निवार्य विगतस्पृहः ।<br>
वनयात्रोत्सुकस्तस्थौ रामदर्शनलालसः ॥ ८२ ।।<br>
इति दशरथसंस्कारः ॥ १॥<br>
सोऽब्रवीद्भवतामग्रे रचितोऽयं मयाञ्जलिः ।<br>
राज्यं मे रामपादाब्जसेवारसमहोत्सवः ॥ ८३ ॥<br>
राज्यमर्हति काकुत्स्थस्तस्य दास्योचिता वयम् ।<br>
ज्येष्ठाभिगामिनी लक्ष्मीः सदैव रघुभूभुजाम् ॥ ८४ ||</p>
<hr>
<p>व्यसनं हि तदैश्वर्यं साप्युन्नतिरधोगतिः ।<br>
न यत्र रामपादाब्जरजसा रञ्जितं शिरः ॥ ८ ॥<br>
विश्वरक्षामणिं तस्माज्ज्येष्ठं ज्येष्ठैर्गुणैर्युतम् ।<br>
रामं प्रसादयिष्यामि वनं गत्वा निजश्रिये ॥ ८६ ॥<br>
इति ब्रुवाणमसकृद्भरतं साश्रुलोचनम् ।<br>
प्रशशंसुर्वसिष्ठाद्या मुनयः सह मन्त्रिभिः ।। ८७ ।।<br>
सोऽथ सर्वाः पुरस्कृत्य प्रकृतीः सुकृतोज्ज्वलाः ।<br>
प्रतस्थे स्थिरसंकल्पो वनं वारिजलोचनः ।। ८८ ॥<br>
शनैः प्रसर्पतस्तस्य गजगण्डालिमण्डलैः ।<br>
चरितैरिव कैकेय्या बभूवुर्मलिना दिशः ॥ ८९ ॥<br>
बभूव भूमिपालानां स्वच्छच्छत्रैः सितं नमः ।<br>
भरतस्य गुणोदारं यशो वक्तुमिवोद्गतैः ॥ ९० ॥<br>
व्रजन्वाजिव्रजखुरोद्भूतधूलीपटच्छलात् ।<br>
स्वर्गे दशरथं द्रष्टुं वसुधेवोद्ययौ स्वयम् ॥ ९१ ॥<br>
रथघोषप्रवृत्तानां बर्हिणां बर्हचन्द्रकैः ।<br>
सकटाक्षा इव दिशो ददृशुर्भरतं पथि ॥ ९२ ॥<br>
स ययौ शोधितेनाग्रे वर्त्मना कारुशिल्पिभिः ।<br>
पुण्यैः संमार्जितेनेव सुकृती निजकर्मणा ॥ १३ ॥<br>
प्रयान्तं भरतं दृष्ट्वा रामस्य विनिवर्तने ।<br>
तमेवानुययुः प्रीत्या प्रजास्तद्दर्शनोत्सुकाः ॥ ९४ ॥<br>
सा शस्त्रवीचिनिचया च्छत्रफेनाट्टहासिनी ।<br>
प्राप भागीरथीकूलं शनैर्भरतवाहिनी ॥ ९५ ॥<br>
दिनस्यान्ते संनिविष्टां तामपारां पताकिनीम् ।<br>
गुहो निषादाधिपतिर्दृष्ट्या चिरमचिन्तयत् ॥ १६ ॥<br>
इक्ष्वाकूणामियं सेना तुरङ्गगजगामिनी ।<br>
क्व नु सर्पति वीरेण भरतेनानुपालिता ॥ ९७ ॥</p>
<hr>
<p>नूनं विभवलुब्धोऽयं रामं हन्तुमुपागतः ।<br>
स्वजनस्नेहहारिण्यः कर्कशा हि विभूतयः ।। ९८ ।।<br>
यद्ययं वक्रसंकल्पः काकुत्स्थमभिधावति ।<br>
अस्य स्पष्टोपदेष्टारस्तदेते राजमन्त्रिणः ॥ ९९ ॥<br>
इति निश्चित्य मनसा निषादाधिपतिर्गुहः ।<br>
उपायनं समादाय प्रययौ भरतान्तिकम् ॥ १० ॥<br>
प्रणम्य भरतं तत्र यथार्हावाप्तसत्कृतिः ।<br>
शुश्राव तस्य संकल्पं स्थिरं रामनिवर्तने ॥ १०१ ॥<br>
भरतस्तद्गिरा श्रुत्वा रामं चीरजटाधरम् ।<br>
नवीभूतमहाशोकः पपात व्यथितः क्षितौ ॥ १०२ ॥<br>
कौसल्याद्यास्ततोऽभ्येत्य मातरः शोकविह्वलाः ।<br>
तं समाश्चास्य शनकैर्निःशब्दं शुशुचुर्निशि ॥ १०३ ॥<br>
अथापरेऽह्नि भरतो रामसंदर्शनोत्सुकः ।<br>
ययौ गुहोपदिष्टेन गङ्गामुत्तीर्य वर्त्मना ॥ १०४ ॥<br>
स प्रविश्य घनच्छायं प्रयागं नाम काननम् ।<br>
भरद्वाजाश्रमं प्राप लीलोद्यानं तपःश्रियः ॥ १०५ ॥<br>
विद्यावेश्मनि स प्राप निर्मिते विश्वकर्मणा ।<br>
दिव्यां देवोपचाराही भोगसंभोगसंपदाम् ॥ १० ॥<br>
गन्धर्वगणगीतेन नृत्येन सुरयोषिताम् ।<br>
स प्राप्य विपुलां प्रीतिं प्रतस्थे प्रातरुत्सुकः ॥ १०७ ॥<br>
पश्चाद्रजन्तं दृष्ट्वास्य महर्षिर्जननीजनम् ।<br>
तमपृच्छद्विभागेन पृष्टश्च भरतोऽभ्यधात् ॥ १०८ ॥<br>
इयमार्यस्य कौसल्या माता जिष्णोरिवादितिः ।<br>
माता यस्य न लोकेऽस्ति यशसामथ तेजसाम् ॥ १०९ ॥<br>
इयं सुमित्रा भगवन्वीरवृत्तिरिवोचिता ।<br>
यस्या लक्ष्मणशत्रुघ्नौ वीर्यौदार्यचितौ सुतौ ॥ ११० ॥</p>
<p>जनापवादजननी ममेयं जननी विभो ।<br>
कैकेयी दुस्तरे क्षिप्तो ययाहं शोकसागरे ॥ १.११ ॥<br>
शोकान्तेनेति कथितं भरतेन मुनीश्वरः ।<br>
कारणं दैवमेवात्र न कैकेयीत्यभाषत ॥. ११२ ॥<br>
कानने चित्रकूटाख्ये रामं ज्ञात्वा मुनेर्गिरा ।<br>
स्थितं स्थितिमतामग्र्यः प्रतस्थे भरतस्ततः ॥ ११३ ॥<br>
स ससर्प सरत्सेनासमुद्रोत्तुङ्गवीचिभिः ।<br>
धूतध्वजपटैः कुर्वन्कीर्ति पल्लवितामिव ॥ ११४ ॥<br>
धूमालीं चित्रकूटस्य भूभृतस्तस्य सर्पतीम् ।<br>
दूरादालोक्य भरतो रामाश्रमममन्यत ॥ ११५ ।।<br>
इति भरतयात्रा ॥२॥<br>
अत्रान्तरे वनान्तेषु पश्यन्कान्ततमाः श्रियः ।<br>
विजहार विलासाङ्को राघवो दयितासखः ॥ ११६ ॥<br>
स सीतावदनाम्भोजसक्तलोचनषट्पदः ।<br>
उवाच दन्तकिरणैर्मूर्त हर्षमिवोद्धमन् ॥ ११७ ।।<br>
इयं श्रीर्गिरिराजस्य तारनिर्झरहारिणी ।<br>
भाति भूतिर्गजस्येव मनोनयनहारिणी ॥ ११८ ॥<br>
विकासिकुसुमस्फूर्जद्रजःपुञ्जोपजीविनः ।<br>
एते त्वद्वदनामोदसोदरा वान्ति वायवः ।। १.१९ ॥<br>
इयं विलासवसतिर्विलोलालिकुलालका ।<br>
शिरीषवल्ली पुंनागं त्वमिवालिङ्ग्य मां स्थिता ॥ १२० ॥<br>
रजोभिः कौसुमैर्दिक्षु स्फारकर्पूरपाण्डुरैः ।<br>
एते विभान्ति तरवः सन्तः सच्चरितैरिव ॥ १२१ ॥<br>
गायतीव सरस्यैषा शासनं नवमल्लिका ।<br>
बालिकाकलिकाकोटिसक्तशिञ्जानषट्पदा ॥ १२२ ॥</p>
<hr>
<p>इमाः कुसुमसंभारभूषिताः पुष्पधन्वनः ।<br>
व्यक्तं रतिसहायस्य भान्ति विश्रान्तिभूमयः ॥ १२३ ॥<br>
स्तवकस्तनसंसक्तपल्लवावर्जिताञ्जलिः ।<br>
धवं प्रसादयत्येषा कुसुमावनता लता ॥ १२४ ॥<br>
पुष्पश्रीर्मधुपालापः कलकोकिलकूजितम् ।<br>
सेयं मदनकन्दस्य सुधासेकपरम्परा ॥ १२५ ॥<br>
पश्य गङ्गामनङ्गारिजटापटलमालिकाम् ।<br>
आनन्दजननीमस्य गिरेर्दूतामिव श्रियम् ॥ १२६ ।।<br>
त्वङ्गत्तरङ्गभ्रूभङ्गभङ्गैरेषा विभाव्यते ।<br>
गाढं गौरीपरिष्वङ्गात्कुपितेव पिनाकिनः ॥ १२७ ॥<br>
लसत्कुसुमहासिन्यो विलासिन्यः सविभ्रमाः।<br>
कूले नृत्यन्ति पश्यास्याः पवनाकुलिता लताः ॥ १२८ ॥<br>
वैदुष्यं शीलवृत्त्येव धृत्येव महतां मनः ।<br>
आभिजात्यं विभूत्येव भूषितं वनमेतया ॥ १२९ ॥<br>
एते त्रिपथगातीरतारशीकरमारुताः ।<br>
अमुक्तमौक्तिकलतां कुर्वन्तीव वनश्रियम् ।। १३० ॥<br>
निषसाद निगद्येति चारुतीरशिलातले।<br>
अङ्के शशाङ्कवदनां जानकीं विनिवेश्य सः ॥ १३१ ॥<br>
मनःशिलां शिलापार्श्वे कराग्रेणावधृष्य सः ।<br>
ललाटे तिलकं तस्याश्चक्रे बालेन्दुसुन्दरे ॥ १३२ ॥<br>
सुचारुतिलकोदारं वदनं हरिणीदृशः ।<br>
निमेषदोषशून्याभ्यां नेत्राभ्यां स चिरं पपौ ॥ १३३ ॥<br>
सा कपित्रासलोलाक्षी कण्ठे जग्राह राघवम् ।<br>
गाढप्रियपरिष्वङ्गखर्वीभूतपयोधरा ॥ १३४ ॥<br>
तस्याः कटाक्षविक्षेपैरदूरपरिसर्पिणाम् ।<br>
बर्हिणां बर्हभारेण बभूव पुनरुक्तता ॥ १३५ ॥</p>
<hr>
<p>रामस्य विपुलं वक्षः क्रान्तकान्ताविशेषकम् ।<br>
कौस्तुभाभरणोद्भासिकैटभारेरिवाबभौ ॥ १३६ ॥<br>
सबालकेसरदलैः कुटिलामलकावलीम् ।<br>
अलंचकार वैदेह्याः पुलकालंकृताकृतिः ॥ १३७ ॥<br>
शिलातलं परित्यज्य करेणालम्ब्य जानकीम् ।<br>
स चचार वनान्तेषु करीव करिणीसखः ॥ १३८ ॥<br>
रागिणामिव दीप्तेन ज्वलितं स्मरवह्निना ।<br>
रक्ताशोकवनं प्राप्य गतशोको ननन्दतुः ॥ १३९ ॥<br>
मिथो विहितनेपथ्यौ विकोशाशोकशेखरैः ।<br>
तौ दम्पती विवभतुः कुसुमायुधनाटके ॥ १४० ॥<br>
विहृत्य सुचिरं तत्र जग्मतुस्तौ स्वमाश्रमम् ।<br>
पुरा प्रत्युद्गतेनैत्य लक्ष्मणेनाभिनन्दितौ ॥ १४१ ॥<br>
मांसेन कृष्णसाराणां क्षतानां लक्ष्मणेषुभिः ।<br>
बलिशेषेण वैदेही पत्युर्भोज्यमकल्पयत् ॥ १४२ ॥<br>
मांसशेषस्य रक्षायै समादिष्टा प्रियेण सा ।<br>
पक्षतुण्डनखाघातैः काकेनोद्वेजिता भृशम् ॥ १४३ ॥<br>
इतस्ततो विलुलिता भ्रश्यत्कौशेयकांशुका ।<br>
प्रीतये साभवद्भर्तुर्दृष्टार्धकुचकुड्मला ॥ १४४ ॥<br>
काकेन कोपिता तीव्रं सा दष्टाधरपल्लवा ।<br>
प्रियं प्रणयगर्भेण चक्षुषा क्षणमैक्षत ॥ १४५ ॥<br>
ततः प्रियापरिभवादस्थानेऽप्यात्तसंभ्रमः ।<br>
इषीकामभिमन्त्र्याशु चिक्षेप रघुनन्दनः ॥ १४६ ॥<br>
संतर्जितोऽप्यसंत्रासः पक्षी लब्धवरोऽथ सः ।<br>
अस्त्रेणाभिसृतो वेगाद्बभ्राम भुवनत्रयम् ॥ १४७ ॥<br>
अनवाप्तपरित्राणः स गत्वा तु तपोवनम् ।<br>
पादपीठार्पितशिरा रामं शरणमाययौ ॥ १४८ ॥</p>
<p>ततो रामगिरा दत्त्वा स तदस्त्राय लोचनम् ।<br>
चक्षुषा रक्षितस्तेन काणः काको ययौ जवात् ॥ १४९ ॥<br>
इति काकाक्षिशातनम् ॥ ३॥<br>
अथोच्चचार गम्भीरगजगर्जितमन्थरः ।<br>
मन्थाद्रिजलधिधीरो घोरः पंटहनिःस्वनः ॥ १५० ॥<br>
हयहेषाविशालेन घनघोषानुकारिणा ।<br>
कुपितास्तेन शब्देन समुत्पेतुर्मगेश्वराः ॥ १५१ ॥<br>
स ययौ विपुलः शब्दो विद्याधरमहीभुजाम् ।<br>
त्रस्तकान्तापरिष्वङ्गहर्षपीयूषवर्षताम् ॥ १५२ ॥<br>
उच्चैरुच्चकुचाभोगविनश्यत्त्रिवलीयुताः ।<br>
किमेतदिति संभ्रान्ताः किंनर्यो ददृशुर्दिशः ॥ १५३ ॥<br>
अकाण्डे कोऽयमुच्चण्डप्रलयारम्भविभ्रमः ।<br>
इत्येव चुक्रुशुस्तत्र पक्षिकोलाहलैर्द्रुमाः ॥ १५४ ॥<br>
सैन्यसंमर्दपिशुनं शब्दमाकर्ण्य राघवः ।<br>
तरुमारुह्य पश्यैतदिति प्रोवाच लक्ष्मणम् ॥ १६५ ॥<br>
सालं पुष्पितमारुह्य सौमित्त्रिस्तस्य शासनात् ।<br>
ददर्श चामरच्छत्त्रच्छन्नां भरतवाहिनीम् ॥ १५६ ॥<br>
निगीर्णा इव जीमूतसंघातमलिनैर्गजैः ।<br>
विलोक्य सर्वाः ककुभो रामं सौमित्त्रिरब्रवीत् ॥ १५७ ॥<br>
अयं शस्त्रास्त्रकल्लोलसुभटग्राहघस्मरः ।<br>
सैन्याम्बुधिरपर्याप्तः कानने परिसर्पति ॥ १५८ ॥<br>
मत्तो विभवमानेन नूनं भरत आगतः ।<br>
यदसौ दृश्यते दूरात्कोविदारो रथे ध्वजः ॥ १५९ ॥<br>
प्राज्यं राज्यमवष्टभ्य कैकेयीतनयः स्वयम् ।<br>
कण्टकोन्मूलनायैव नूनं त्वां योद्धुमागतः ॥ १६० ॥</p>
<hr>
<p>अहो बतातिवक्रेण नयेनामिषदर्शिना ।<br>
बडिशेनेव शफरः कृष्टोऽयं न भविष्यति ॥ १६१ ॥<br>
ऐश्वर्यस्थैर्यकामस्य मद्विसृष्टाः प्रमादिनः ।<br>
भवन्त्वस्योपदेष्टारो निपातगुरवः शराः ॥ १६२ ॥<br>
श्रुत्वेति कोपतप्तस्य लक्ष्मणस्याग्रजो वचः ।<br>
उवाच भरते शङ्कां सौमित्त्रे मा वृथा कृथाः ॥ १६३ ॥<br>
भक्तिमान्भरतो नित्यमस्मासु विशदाशयः ।<br>
धीरस्य तस्य सद्वृत्तं न नाम परिवर्तते ॥ १६४ ॥<br>
कुले महति जातानां धीमतां वृद्धसेविनाम् ।<br>
न भवन्ति विकारिण्यः संपदो हि महात्मनाम् ॥ १६५ ॥<br>
प्राप्तो द्रष्टुमसावस्मान्न वाच्यः परुषं त्वया ।<br>
विकारेऽप्यपरित्राणमाधुर्यं हि सतां वचः ॥ १६६ ॥<br>
राज्ये यदि तवाप्यस्ति कोऽप्यादरलवः स्वयम् ।<br>
ममाज्ञया त्यजत्येव भरतस्तदसंशयम् ॥ १६७ ॥<br>
राघवेणेत्यभिहिते गुरुलज्जानताननः ।<br>
अयाचतेव विवरं प्रवेष्टुं लक्ष्मणः क्षितिम् ॥ १६८ ॥<br>
अवतीर्य स्वशालाग्रात्पार्श्वे भ्रातुरधोमुखः ।<br>
न्यषीददिति तापान्तश्चिन्तयन्वाक्यलाघवम् ॥ १६९ ॥<br>
इति लक्ष्मणकोपः ॥ ४ ॥<br>
भरतोऽपि निजां सेनां विनिवेश्य यथोचितम् ।<br>
सुमन्त्रशत्रुघ्नसखः प्रससर्पाग्रजोत्सुकः ॥ १७० ॥<br>
जननीजनमादाय भवता मम पृष्ठतः ।<br>
आगन्तव्यमिति प्राह सर्वमिष्टमभाषत ॥ १७१ ॥<br>
उपसृत्याथ रुचिरं स दृष्ट्वा भ्रातुराश्रमम् ।<br>
लम्बमानायुधधरं बभूवोद्वाष्पलोचनः ॥ १७२ ॥<br>
सानुजं राममालोक्य दूराच्चीरजटाधरम् ।<br>
मत्वा कारणमात्मानं विललापाश्रुगद्गदः ॥ १७३ ॥</p>
<p>जटाभृदिति दुःखेन हेतुरस्मीति लज्जया ।<br>
प्राप्तो मयेति हर्षेण सोऽभूदाकुलिताशयः ॥ १७४ ॥<br>
मन्दमन्दैर्मुहुः शोकादौत्सुक्यात्त्वरितैर्मुहुः ।<br>
स भ्रातुरन्तिकं प्राप व्रीडाविलुलितैः पदैः ॥ १७५ ॥<br>
रामं नत्वाश्रुसंरुद्धदृष्टिः क्ष्मालग्नशेखरः ।<br>
आर्येत्युक्त्वा निपतितो नान्यद्वक्तुं शशाक सः ॥ १७६ ॥<br>
तं मूर्छितं निपतितं समादाय महाभुजः ।<br>
अङ्के रामः समारोप्य बाष्पदुर्दिनवानभूत् ॥ १७७ ॥<br>
प्रीत्या मूर्ध्नि तमादाय पप्रच्छ स्वच्छमानसः ।<br>
दन्तांशुनिवहेनाग्रे हंसमालामिवावहन् || १७८ ॥<br>
दिष्ट्या पश्यामि वत्स त्वां वात्सल्यप्रणयास्पदम् ।<br>
कच्चित्तातमनामन्त्र्य नागतोऽस्यजनं वनम् ॥ १७९ ॥<br>
कच्चित्स कुशली राजा राजश्रीरजनीविधुः ।<br>
व्योममानसहंसालीर्यस्य कीर्तिर्विराजते ॥ १८० ॥<br>
कुशलिन्यो जनन्यस्ताः कच्चित्ताः कुलदेवताः ।<br>
पुरोधाः कुशली कच्चित्समैत्रावरुणो मुनिः ॥ १८१ ॥<br>
रक्षितात्मा हितामात्यः कोशराष्ट्रविवर्धनः ।<br>
भृतदुर्गो मौलिबलः कच्चित्सन्मित्रवानसि ॥ १८२ ॥<br>
कच्चित्प्राप्ताभिषेकस्य मत्त्रिणस्तव संमताः ।<br>
प्रौढराज्यप्रवहणे संप्राप्ताः कर्णधारताम् ॥ १८३ ॥<br>
मन्त्रः कच्चिदचपलैरामोदैरिव मारुतैः ।<br>
कीर्यते तव संमर्दी सर्वं भिन्नो भिनत्ति सः ॥ १८४ ॥<br>
कच्चित्सुखी प्रजाकार्यविचारपरिपन्थिनीम् ।<br>
निन्द्यां न भजसे निद्रां विवेकालोकयामिनीम् ॥ १८५ ॥<br>
एकोऽपि पण्डितः कच्चित्तव रक्षामणिः श्रियः ।<br>
मूर्खसङ्गभरेणेयं पृथ्वी मिथ्यैव पीड्यते ॥ १८६ ॥</p>
<hr>
<p>कच्चित्प्रयासि विदुषामुपदेशविधेयताम् ।<br>
कच्चिदूर्णायुपूर्णेव सभा मूर्खैर्वृता न ते ॥ १८७ ॥<br>
सदानिमित्तपिशुनाः क्रूरा दोषावलोकिनः ।<br>
राजश्रीरजनीधूकाः खलाः कच्चिन्न ते प्रियाः ॥ १८८ ॥<br>
दम्भारम्भसमाधाननिसङ्गनिभृता इव ।<br>
कच्चिन्न ते त्वां मुष्णन्ति धूर्ताः श्रीसरसीबकाः ॥ १८९ ॥<br>
कच्चिदाखुखुरोत्खातभुक्तबीजेव मेदिनी ।<br>
सुषिरीक्रियते चौरैर्नाधिकारिगणैस्तव ॥ १९० ॥<br>
ललभावदनाम्भोजविभ्रमभ्रमरावली ।<br>
कच्चिन्न सक्ता दृष्टिस्ते नान्यकार्याणि पश्यति ॥ १९१ ॥<br>
कच्चिदाकर्ण्य सुलभं लोभं परिभवास्पदम् ।<br>
केवलं त्यक्तसत्कार्यैः कदर्यैः सह पश्यसि ॥ १९२ ॥<br>
कच्चित्प्रजाः प्रजानाथ नोग्रदण्डेन बाधसे ।<br>
शरणं नास्ति लोकेषु परित्राता निहन्ति चेत् ॥ १९३ ॥<br>
कच्चिदधर्ममर्यादामुत्क्रम्यार्थान्समीहसे ।<br>
धनं धनं कदर्याणां धर्मस्तु महतां धनम् ॥ १९४ ॥<br>
मूढव्यसनकारिण्यो विकारिण्यः सविभ्रमाः ।<br>
चिरं परिचिताः कस्य वेश्या इव विभूतयः ॥ १९५ ॥<br>
श्रियो धर्मविरोधिन्यो धर्माः संपद्विनाशनाः ।<br>
धर्मार्थोत्सादिनः कामा न भवन्ति महात्मनाम् ॥ १९६ ॥<br>
दानं प्रजापरित्राणं यजनं धर्मरञ्जनम् ।<br>
राज्यकल्पद्रुमस्यैता विपुलाः फलसंपदः ॥ १९७ ॥<br>
ब्राह्मणेषु परा भक्तिः प्रभुशक्तेर्विभूषणम् ।<br>
सा हि धर्मार्थकामानां राज्ञां रक्षामहौषधम् ॥ १९८ ॥<br>
इति कच्चित्कम् ॥ ५ ॥</p>
<hr>
<p>श्रुत्वेति वचनं भ्रातुर्भरतो विगतस्पृहः ।<br>
उवाच धर्महीनस्य न मे राज्यस्य कारणम् ॥ १९९ ॥<br>
अहो बतातिपापस्य दृढता कियती मम ।<br>
यस्त्वामेवंविधं दृष्ट्वा दुःसहं वक्तुमुद्यतः ॥ २०० ॥<br>
अयोध्यां स्वयमभ्येत्य भज राज्यं क्रमागतम् ।<br>
स ते यातः पिता स्वर्गं धर्ममार्गनिरर्गलम् ॥ २०१ ॥<br>
अहो निन्द्यतरं जन्म मम किल्बिषकारिणः ।<br>
योऽहं नरेन्द्रनिधने त्वत्प्रवासे च कारणम् ॥ २०२ ॥<br>
आर्य त्वयि वनं याते शोकाग्निमिव शोणितम् ।<br>
वसन्व्यसुरभूद्भूमौ त्वामेव विलपन्नृपः ॥ २०३ ॥<br>
निधनेन धराभर्तुरयोध्या न विराजते ।<br>
सुमेरुशृङ्गभङ्गेन दारितेव वसुंधरा ॥ २०४ ॥<br>
गतेऽनन्तगुणे राज्ञि स्वर्गं मज्जति मेदिनी ।<br>
भोगेन्द्रविपुले दोष्णि यद्यार्येण न धार्यते ॥ २०५ ॥<br>
अधुना क्रियतामार्य वत्सलस्य पितुः क्रिया ।<br>
प्रियपाणिच्युतं वारि वाञ्छन्ति पितरोऽधिकम् ॥ २०६ ॥<br>
श्रुत्वेति वज्रसंपातदुःसहं राघवो वचः ।<br>
पपात पादप इव क्षतः कूलंकर्जलैः ॥ २०७ ॥<br>
स लब्धसंज्ञः शनकैरुवाचाकुलितः शुचा ।<br>
हा नाथ क्व नु यातोऽसि त्यक्त्वासान्देहि नो वचः ॥ २०८ ॥<br>
अस्मदर्थपरित्यक्तजीवितस्याधुना तव ।<br>
ददातु नाम रामस्ते निःसंज्ञः कथमञ्जलिम् ॥ २०९ ॥<br>
हा कीर्तिनिर्झरगिरे गुरो गुणमहोदधे ।<br>
द्रक्ष्यामि ते क्व नु मुखं प्रियं श्रोष्यामि वा वचः ॥ २१० ॥<br>
स पिता तव सौमित्त्रे वैदेहि श्वशुरस्तव ।<br>
महीनाथो गतः स्वर्गमनाथाः सर्वथा वयम् ॥ २११ ॥</p>
<hr>
<p>रामायणमञ्जरी । ९७</p>
<p>इति प्रलापमुखरे रामेऽपि धृतिसागरे ।<br>
सावेगं रुरुधुः सर्वे प्रसरद्वाष्पनिर्झराः ॥ २१२ ॥<br>
ततो रामं समाश्वास्य सुमन्त्रः सानुजं शनैः ।<br>
निनाय जाह्नवीकूलं पितुर्दातुं जलाञ्जलिम् ॥ २१३ ॥<br>
बदरेङ्गुदिपिण्याकं तत्र दर्भेषु राघवः ।<br>
निक्षिप्योवाच निःश्वस्य ध्यायञ्जलभृताञ्जलिः ॥ २१४ ॥<br>
इदं ते वन्यमशनं प्रसीद पृथिवीपते ।<br>
एतदर्हाः खलु वयमेतेनैव यजामहे ॥ २१५ ॥ ॥<br>
एवं ब्रुवाणः काकुत्स्थः सानुजो विहितोदकः ।<br>
गत्वाश्रमं शुचाक्रान्तो हा तातेति वदन्मुहुः ॥ २१६ ॥<br>
रुदतां राजपुत्राणां तत्र तेषां महास्वनम् ।<br>
समाकर्ण्याययुः सर्वे पौरमुख्याः ससैनिकाः ॥ २१७ ॥<br>
यथोचितेन विधिना राघवेणाभिनन्दिताः ।<br>
निजोचितेषु देशेषु सर्वे ते समुपाविशन् ॥ २१८ ॥<br>
अथाययुर्वशिष्ठेन सहिता राममातरः ।<br>
पश्यन्त्यो राघवप्रीत्या राघवाध्युषितं वनम् ॥ २१९ ।।<br>
तत्र भागीरथीतीरे रामेण विहितं पितुः ।<br>
बदरेङ्गुदिपिण्याकं दृष्ट्वा ताः शुशुचुर्भृशम् ॥ २२० ॥<br>
जननीजनमालोक्य वसिष्ठं चाप्युपागतम् ।<br>
प्रणनाम निजं नाम रामः स्वयमुदाहरत् ॥ २२१ ॥<br>
ततस्तं चरणालीनजटामण्डलमाकुलाः ।<br>
जनन्यः पाणिकमलैर्ललाटे जगृहुर्मुहुः ।। २२२ ॥<br>
दृष्ट्वा शशाङ्कवदनां सीतां वल्कलधारिणीम् ।<br>
क्षणं मुमोह कौसल्या सुमित्त्रा धृतविग्रहा ॥ २२३ ॥<br>
तेषां दुःखकथासक्तचेतसां साश्रुचक्षुषाम् ।<br>
अवश्यायकणोद्वाष्पा प्रययौ यामिनी शनैः ॥ २२४ ॥</p>
<p>१. &lsquo;न्ना&rsquo; शा०. २. &lsquo;तैरे&rsquo; शा०.</p>
<p>प्रातः समुपविष्टेऽथ वशिष्ठप्रमुखैः सह ।<br>
रामे सभार्ये भरते वक्तुकामे पुरःस्थिते ॥ २२५ ॥<br>
किं वक्ष्यतीति निःशब्दे सोत्कण्ठे स्तिमिते जने ।<br>
निवातनिस्तरङ्गस्य जलधेरुपमां दधे ॥ २२६ ॥<br>
उवाच भीरुर्गम्भीरजलधिध्वानधीरया ।<br>
गिरा गुरुजनानम्रो भ्रातरं भरतः शनैः ॥ २२७ ॥<br>
नेयमार्यस्य पुरतो मम वक्तुं प्रगल्भता ।<br>
सहजप्रणयस्यायमुत्सेको भक्तिसंभवः ॥ २२८ ॥<br>
यशःशेषे नरपतौ निःशेषगुणमण्डने ।<br>
अशेषेयं वसुमती वोढारं त्वां समीहते ॥ २२९ ॥<br>
स ददौ यदि मे राज्यं राजा योषिद्वशीकृतः ।<br>
तत्कथं स्वस्थमनसो ममापि मतिविप्लवः ॥ २३० ॥<br>
तव क्रमागतं राज्यं का स्पृहा राम मादृशाम् ।<br>
कथं न स्कन्धमाधत्ते दिक्कुञ्जरपदे मृगः ॥ २३१ ॥<br>
सत्यं त्वत्पादसेवैव राज्यं विरजसो मम ।<br>
न राज्यं प्राप्तुमर्होऽहं सोमं शूद्र इवाध्वरे ॥ २३२ ॥<br>
लोकप्रदीपे कालेन शान्ते तस्मिन्महीपतौ ।<br>
आर्य प्रजाः प्रतीक्ष्यन्ते सूर्यस्येव तवोदयम् ॥ २३३ ॥<br>
राज्यं परित्यक्तं त्वया तातस्य शासनात् ।<br>
मयोपनीतं दासेन तदिदं प्रतिगृह्यताम् ॥ २३४ ॥<br>
प्रसीद पालय विभो नाथहीनां महीमिमाम् ।<br>
विपदं विस्मरत्येष जनो राजवियोगजाम् ॥ २३५ ॥<br>
भरतेनेत्यभिहिते समस्तजनसंमते ।<br>
रामः सत्यसुधां दन्तत्विषा वर्षन्निवाभ्यधात् ॥ २३६ ॥<br>
संचयानां क्षयोऽवश्यं निपातोऽवश्यमुन्नतेः ।<br>
सङ्गानां विरहोऽवश्यमवश्यं मृत्युरायुषः ॥ २३७ ॥</p>
<hr>
<p>रामायणमञ्जरी । ९९</p>
<p>धनं विभूतयो योगाः प्रीतयः प्रियसंगमाः ।<br>
आयूंषि च पतन्त्येव क्षयचक्रे शरीरिणाम् ।। २३८ ॥<br>
स्वभाव एष भावानां यदभावातिपातिनः ।<br>
आयुषश्च स्वभावोऽयं सर्वथा यद्विपद्यते ॥ २३९ ॥<br>
न मे कश्चिदुपायोऽस्ति शक्तिः संक्षयदीक्षिता ।<br>
अधो विधीयते येन कालस्याग्नेरिवोद्गतिः ॥ २४० ॥<br>
तस्यास्य तव चासक्तं ममान्येषामथात्मनः ।<br>
क्षयं सर्वात्मना ज्ञात्वा सन्तः स्वस्थवदास्थिताः ॥ २४१ ॥<br>
अभावावधयो भावा निधनावधि जीवितम् ।<br>
अविवेकस्त्वनवधिर्येनायं जायते भ्रमः ॥ २४२ ॥<br>
धर्मोपदिष्टेन पथा यातः स सुकृती दिवम् ।<br>
न नः शोच्यः पिता यस्य यशःपुण्यमिवाक्षयः ॥ २४३ ॥<br>
मया तु शासनं तस्य न त्याज्यं सत्यवर्तिना ।<br>
को हि सत्यधनो नाम सत्यमेव समुत्सृजेत् ॥ २४४ ॥<br>
राघवेणेत्यभिहिते सत्यपारं तितीर्षुणा ।<br>
उवाच साश्रुनयनः शोकान्तो भरतस्तथा ॥ २४५ ॥<br>
आर्य प्रसीद पापस्य ममाविज्ञातपातिनः ।<br>
मां समुद्धर कैकेय्या क्षिप्तं किल्बिषकर्दमे ॥ २४६ ॥<br>
ईप्सितं शासनं कार्यं गुरोरिति जनश्रुतिः ।<br>
प्राणत्यागप्रमाणं तु नेष्टं ते गमनं पितुः ॥ २४७ ॥<br>
कुटिलोऽयमसत्सेव्यः पन्थास्तव तपस्विना ।<br>
जनत्राणप्रणयिनी यदियं क्षत्त्रसंततिः ॥ २४८ ॥<br>
अथ चेद्धेतुनिर्बन्धः प्रजानामेव पातकैः ।<br>
अरण्ये विवृतास्येव तदहं त्वामनुव्रतः ॥ २४९ ॥<br>
इति ब्रुवाणमसकृद्भरतं दृढनिश्चयम् ।<br>
अपूजयञ्जनाः सर्वे कैकेय्याद्याश्च मातरः ॥ २५० ॥</p>
<hr>
<p>१. &lsquo;भो शा०. २. &lsquo;व&rsquo; शा०.३. &lsquo;र्त्तो&rsquo; शा०. ४. &lsquo;त्वद्ग&rsquo; शा०. ५. &lsquo;चराम्ये&rsquo;
शा०.</p>
<p>तमब्रवीत्सत्यसंधो रामः काममलुप्तधीः ।<br>
उचितं भाषसे भ्रातः श्रुतस्याभिजनस्य च ॥ २५१ ॥<br>
किं तु राजा गुरुर्वृद्धः सत्यपाशवशीकृतः ।<br>
पालने नियमस्यास्य प्रमाणीक्रियते मया ॥ २५२ ॥<br>
यथाहं शासनात्तस्य त्यक्त्वा राज्यं वने स्थितः ।<br>
तथा त्वयापि कर्तव्यं राज्यं भ्रातर्ममाज्ञया ॥ २५३ ॥<br>
वरप्रदानसत्येन वृद्धस्य पृथिवीपतेः ।<br>
अस्मद्वात्सल्यमात्रेण मा कृथाः सत्यविप्लवम् ॥ २५४ ॥<br>
भज राज्यं क्रमायातं प्रजानामेव भूतये ।<br>
क्रियतां सत्यसाहाय्यं परलोकगतौ पितुः ॥ २५५ ॥<br>
एतदर्थं समीहन्ते पितरो बहुपुत्रताम् ।<br>
यद्येकोऽपि गयां गत्वा तिमिरात्तारयिष्यति ॥ २५६ ॥<br>
सत्यं रक्ष पितुः पुत्र सत्यं सत्ययशोनिधेः ।<br>
सत्यं तीर्थतपोदानयज्ञेभ्योऽपि विशिष्यते ॥ २५७ ॥<br>
इति रामस्य वदतो व्यथिते भरते पुनः ।<br>
शल्यविद्ध इवावाप्ते मर्मणि क्षिप्रमूढताम् ॥ २५८ ॥<br>
प्रजानां हितमाशंसं जाबालिरवदन्मुनिः ।<br>
प्रतिज्ञापाशनिर्बन्धं रामस्य च्छेत्तुमुद्यतः ॥ २५९ ॥<br>
अहो नु भ्रमते नूनं परतन्त्रस्य ते मतिः ।<br>
शुष्कक्रियावासनया सूक्ष्ममर्थं न पश्यसि ॥ २६० ॥<br>
जन्मोपकरणं माता जन्मोपकरणं पिता ।<br>
प्रीतिमात्रोपकरणं सुहृत्स्वजनबान्धवाः ॥ २६१ ॥<br>
ममायमहमस्येति संबन्धोऽयं निरर्थकः ।<br>
आत्मैव सुखदुःखानां भोक्ता नान्यः शरीरिणाम् ॥ २६२ ॥<br>
संसारवर्त्म पान्थानामनिशं परिसर्पताम् ।<br>
देहिनां पितरो नाम जन्ममात्रप्रतिस्रुवः ॥ २६३ ॥</p>
<hr>
<p>कथं दशरथस्यान्ते राज्यं त्यजसि निःसुखः ।<br>
तव तस्य च संबन्धो नेदानीं भिन्नवर्त्मनोः ॥ २६४ ॥<br>
अस्मिन्नल्पसुखे नित्यं बहुदुःखे च जीविते ।<br>
सुखलेशं समादाय वर्तते कुशलः किल ॥ २६५ ॥<br>
धनाशौचशरीराणि निघृष्यन्ते यथा यथा ।<br>
तथा तथा भृशं तेभ्यो दुःखमेव प्रजायते ॥ २६६ ॥<br>
यथा कण्टकशाखादि त्यज्यते पुष्पिताद्वनात् ।<br>
धर्मपुष्पार्थिना तद्वत्संत्याज्यः क्लेशविस्तरः ॥ २६७ ॥<br>
धर्मस्कन्धः प्रवृद्धोऽयं कुटिलो ह्यतिकर्कशः ।<br>
सन्तस्तस्मिन्न सज्जन्ति हेलया तत्फलेप्सवः ॥ २६८ ॥<br>
धर्मतन्त्रमविज्ञाय निर्बन्धादात्मपीडया ।<br>
पाठमात्ररता एव न मूर्खाः सुखभागिनः ॥ २६९ ॥<br>
बहुदानसुखे राज्ये जनत्राणमहाफले ।<br>
वाङ्मात्रसंयमैः कस्माद्विमुखोऽसि महामते ॥ २७० ॥<br>
समन्युर्लक्ष्यते कस्मान्न मयोक्तोऽसि नास्तिकम् ।<br>
धर्मं भजन्ते कुशला विवेश्य गुरुलाघवम् ॥ २७१ ॥<br>
इति जाबालिवचनं निशम्य रघुनन्दनः ।<br>
उवाचान्तर्लसत्कोपो मुनिगौरवयन्त्रितः ॥ २७२ ॥<br>
भगवन्नतिवात्सल्यादस्माकं स्निग्धचक्षुषा<br>
उपपत्येव घटितं केवलं भवतोदितम् ॥ २७३ ॥<br>
सत्यच्युतेनाशुचिना किं मनुष्येण कारणम् ।<br>
पात्रेणेवास्तदीपेन कायेनेव गतासुना ॥ २७४ ॥<br>
पुंसः सत्यविहीनस्य सत्त्वभ्रष्टस्य किं श्रिया ।<br>
अन्यस्य चन्द्रकान्त्येव मालयेव गतायुषः ॥ २७५ ॥<br>
राजा चेद्धर्ममर्यादां लोभादुत्क्रम्य वर्तते ।<br>
उन्मूलोपप्लवेनैताः सर्वथा निहताः प्रजाः ॥ २७६ ॥</p>
<hr>
<p>वैराग्यमिव वृद्धानामौचित्यं महतामिव ।<br>
शुचिशीलमिवार्याणां सत्यं राज्ञां विभूषणम् ॥ २७७ ॥<br>
न लोभात्सत्यमुद्द्रष्टुं भगवन्नहमुत्सहे ।<br>
प्राप्ता अपि विनश्यन्ति सत्यहीनस्य संपदः ॥ २७८ ॥<br>
तरङ्गभङ्गुरा भोगाः कार्पण्यमलिनं धनम् ।<br>
कल्पान्तस्थायि धवलं यशः सत्यं च देहिनाम् ॥ २७९ ॥<br>
कृतास्पदानि निम्नेषु न तिष्ठन्त्युन्नते क्वचित् ।<br>
अव्ययप्रलयान्त्येव सलिलानि धनानि च ॥ २८० ॥<br>
सन्तः संतोषविशदा व्रजन्तः सत्यवर्त्मना ।<br>
धनैरधमसंधार्यैर्विदार्यन्ते न धीधनाः ॥ २८१ ॥<br>
राज्यं विरजसामेव शोभते सत्यवादिनाम् ।<br>
असत्यपङ्कमलिना विभूतिः कोपयुज्यते ॥ २८२ ॥<br>
इति ब्रुवाणमसकृद्वसिष्ठस्तपसां निधिः ।<br>
उवाच रामं वात्सल्यादिक्ष्वाकूणां परायणम् ॥ २८३ ॥<br>
प्रजाहितार्थमुचितं राम जाबालिनोदितम् ।<br>
न हि जानाति धर्मस्य गतिमेष सनातनीम् ॥ २८४ ॥<br>
मनुवंशक्रमायातं त्याज्यं राज्यं निजं न ते ।<br>
रघूणां ज्येष्ठभागिन्यः सर्वदैव विभूतयः ॥ २८५ ॥<br>
कुलाचारं समुत्सृज्य न स्थितिं हातुमर्हसि ।<br>
जन्म प्रजापरित्राणपरतन्त्रं हि भूभुजाम् ॥ २८६ ॥<br>
वेदाचारव्रता विप्राः सन्तः सच्चरितव्रताः ।<br>
कुरु मे वचनं राम जनन्याश्च कुलोचितम् ॥ २८७ ॥<br>
न हि मां पितुराचार्यमवमन्तुमिहार्हसि ।<br>
वसिष्ठस्येति वचनं रामो दृढविनिश्चयः ॥ २८८ ॥<br>
निशम्य सत्यं न त्याज्यं मयेत्यूचे पुनः पुनः ।<br>
ततो जगाद भरतः सुमन्त्रं व्यथितेन्द्रियः ॥ २८९ ॥</p>
<hr>
<p>कुशैः कल्पय मे शय्यां तपसार्यः प्रसीदति ।<br>
निराहारो निरालम्बस्त्यक्तकर्मा निराश्रयः ॥ २९० ॥<br>
भवाम्येष वने मौनी यावदार्यः प्रसीदति ।<br>
अथ वा भजताभार्यो राज्यं ज्येष्ठक्रमागतम् ॥ २९१ ॥<br>
अहं तु पालयाम्यस्य वनवासव्रतं स्वयम् ।<br>
सुमन्त्रमभिधायेति रामवक्रविलोकिनम् ॥ २९२ ॥<br>
कुशैरास्तरणं भूमौ चकार भरतः स्वयम् ।<br>
तमुवाचाग्रजो भ्राता न तवैतत्कुलोचितम् ॥ २९३ ॥<br>
ब्राह्मणो हि दहत्येव प्रायः शय्याश्रितो जगत् ।<br>
गच्छ मद्वचसा वत्स पाहि धर्मरतः प्रजाः ॥ २९४ ॥<br>
मा भवन्तु कथाशेषा रघूणां कुलसंपदः ।<br>
रामस्येति वचः श्रुत्वा भरतस्य च निश्चितम् ॥ २९५ ॥<br>
भरतप्रेरिताः सर्वे पौरा रामं ययाचिरे ।<br>
ततो भाविकथाभिज्ञविमलज्ञानलोचनाः ॥ २९६ ॥<br>
ऊचुर्मुनीन्द्रा भरतं रामं मा दुर्ग्रहं कृथाः ।<br>
रामः सत्यप्रतिज्ञोऽस्तु राज्यं च भजतां भवान् ॥ २९७ ॥<br>
सत्यव्रतपरिभ्रष्टा क्व दृष्टा रघुसंततिः ।<br>
इत्युक्ते मुनिगन्धर्वसिद्धकिंनरचारणैः ॥ २९८ ॥<br>
बभूव भरतः क्षिप्रं वज्रेणेव समाहतः ।<br>
सोऽपतत्पादयोर्भ्रातुः प्रसीदेति पुनः पुनः ॥ २९९ ॥<br>
वात्सल्यस्याश्रुभिः कुर्वन्नभिषेकक्रिया इव ।<br>
रामस्तमङ्कमारोप्य बभाषे यशसां निधिः ॥ ३०० ॥<br>
त्वत्स्नेहादप्यहं वत्स न सत्यं त्यक्तुमुत्सहे ।<br>
त्वं तु सत्येन महता कुलधर्मेण चामुना ॥ ३०१ ॥<br>
सप्तार्णवप्रणयिनीं शक्तः पालयितुं महीम् ।<br>
गच्छ मद्वचसायोध्यां वैक्लव्यं मा वृथा कृथाः ॥ ३०२ ॥</p>
<hr>
<p>राघवेणेत्यभिहिते वशिष्ठः पुनरभ्यधात् ।<br>
कुलं कर्म च संकीर्ण न येषां दोषशीकरैः ।<br>
न तेषां जायते जातु कृच्छ्रेऽप्यनुचिता मतिः ॥ ३०३ ॥<br>
न लोभादनुरागाद्वा भर्यादां रघुनन्दनः ।<br>
महायशो भिनत्त्येष वेलामिव महोदधिः ॥ ३०४ ॥<br>
भरत भ्रातुरादाय पादुके पालय प्रजाः ।<br>
दैवतं सर्वकार्येषु देह्यस्मै राम पादुके ॥ ३०९ ॥<br>
इत्युक्ते मुनिना भ्रातुः समादाय स पादुके ।<br>
जननीभिः सह प्रायात्सानुगो भरतः शनैः ॥ ३०१ ॥<br>
इति पादुकादानम् ॥ ६ ॥<br>
पूज्यमानो मुनिगणैरौचित्यगुणगौरवात् ।<br>
स जाह्नवीं समुत्तीर्य पुरीं प्राप्य त्रिभिर्दिनैः ॥ ३०७ ॥<br>
स दृष्ट्वा निर्जनां दूरादयोध्यां विधुताशयः ।<br>
उवाच सारथिं गुप्तनिःश्वासग्लपिताधरः ॥ ३०८ ॥<br>
अहो नु निरलंकारा नववैधव्यधूसरा ।<br>
इयं तातस्य नगरी शोकाक्रान्ता न शोमते ॥ ३०९ ॥<br>
लक्ष्मीविलासनलिनी सेयमानन्दकौमुदी ।<br>
वियोगास्पदतां दूरं तस्यैव स्वेच्छया विधेः ॥ ३१० ॥<br>
कार्पण्यमलिनीव श्रीरसत्यमलिनीव वाक् ।<br>
पुरीयं दृश्यते शून्या मात्सर्यमलिनेव धीः ॥ ३११ ॥<br>
विभूतिर्व्यसनेनेव दैन्येनेवाभिमानिता ।<br>
प्रीतिरप्रणयेनेव शोकेनेयं समाहिता ॥ ३१२ ॥<br>
अत्र विस्रम्भनिभृतामन्ये वन्यमृगद्विपाः ।<br>
स्वजातिदर्शनप्रीतिं लभन्ते चित्रवेश्मसु ॥ ३१३ ॥<br>
निर्भग्नलम्बमानाब्जा ह्रियेवाधोमुखी स्थिता ।<br>
कम्पते केलिसरसी वनमातङ्गदूषिता ॥ ३१४ ॥</p>
<hr>
<p>अलक्तकार्द्रललनाचरणाङ्कासु भूमिषु ।<br>
दृश्यते व्याघ्रपदवी सिक्ता हरिणशोणितैः ॥ ३१५ ॥ .<br>
प्रत्यग्राग्रखुरोद्धूतकीर्णकुट्टिमचूर्णकात् ।<br>
भित्त्याग्रविवरात्सर्पाः कृष्यन्ते वनबर्हिभिः ॥ ३१६ ॥<br>
नाट्यवेश्मनिषण्णानां सिंहानां गलगर्जितैः ।<br>
क्रियते घोरगम्भीरमुरजास्फालनभ्रमः ॥ ३१७ ॥<br>
हेमरत्नगवाक्षेषु तन्तुजालवितानके ।<br>
तूर्णनाभैर्विरचिते शेरते धनरेणवः ॥ ३१८ ॥<br>
दृष्ट्वा बिम्बितमात्मानं कुपितैर्वनवारणैः ।<br>
दन्ताघातस्फुलिङ्गाङ्काः क्रियन्ते मणिभित्तयः ॥ ३१९ ॥<br>
रामप्रवासपिशुनां नृपहीनामिमां पुरीम् ।<br>
द्रष्टुं विषादजननीं जननीमिव नोत्सहे ॥ ३२० ॥<br>
नन्दिग्रामे करोम्येष राघवागमनावधि ।<br>
भूभारचिन्ता हृदये मौलौ मूर्ध्नि च पादुके ॥ ३२१ ॥<br>
अभिधायेत्ययोध्यायां निधाय जननीजनम् ।<br>
मुनीनां संमतं प्रायान्नन्दिग्रामं स सानुजः ॥ ३२२ ॥<br>
जटी वल्कलभृत्तत्र ब्रह्मचारी फलाशनः ।<br>
उवाह वसुधां वीरः पूजयनरामपादुके ॥ ३२३ ॥<br>
सिंहासने स विन्यस्य मणिकाञ्चनपादुके ।<br>
सततं सकलास्थाने सिषेवे छत्त्रचामरैः ॥ ३२४ ॥<br>
इति भरतव्रतग्रहणम् ॥ ७ ॥<br>
अथ रामोऽपि संचिन्त्य चिरं लक्ष्मणमब्रवीत् ।<br>
भुक्तं वनमिदं त्यक्त्वा गच्छामः काननान्तरम् ॥ ३२५ ॥<br>
विमलत्वाद्वनस्यास्य संचारापिशिताशिनाम् ।<br>
शनकैर्मुनयः सर्वे वनमन्यमितो गताः ॥ ३२६ ॥<br>
इदं च भरतानीकं मदस्यन्दनवाजिभिः ।</p>
<hr>
<p>मृदितं तच्छकृन्मूत्रपरिक्लिन्नतृणं वनम् ॥ ३२७ ॥<br>
उक्त्वेति सीतानुगतो रामः सौमित्त्रिणा सह ।<br>
पवित्रचरितस्यात्रेर्जगामाश्रममश्रमः ॥ ३२८ ॥<br>
इति भरतपर्व ॥ ८ ॥<br>
तत्र तं तेजसां राशिमृषिं विरचिताञ्जलिः । .<br>
प्रणनाम कृतातिथ्यस्तेन स्निग्धाभिभाषितः ॥ ३२९ ॥<br>
पत्नीं पतिव्रतां तस्य वृद्धसिद्धनमस्कृताम् ।<br>
अनसूयां गिरा पत्युर्ववन्दे जनकात्मजा ॥ ३३० ॥<br>
दशवर्षसहस्राणि यया तीर्थे कृतं तपः ।<br>
फलमूलान्यनावृष्ट्यां जह्नुकन्यां च यासृजत् ॥ ३३१ ॥<br>
दशरात्रायतां रात्रिं चक्रे देवहिताय या ।<br>
तां प्रणम्य व्रतक्षामां जराशुभ्रशिरोरुहाम् ॥ ३३२ ॥<br>
पुण्यां पुण्यार्जितामत्रेर्मूर्तामिव तपःश्रियम् ।<br>
जहर्ष जानकी तस्याश्चरित्रेऽभ्यधिकादरा ॥ ३३३ ॥<br>
अनसूया जगादाथ प्रणतां तां पुरःस्थिताम् ।<br>
शीलव्रतपताकेव कम्पमाना जरावशात् ॥ ३३४ ॥<br>
दिष्ट्या पुत्रि त्वया प्राप्तं सतीव्रतपवित्रितम् ।<br>
सद्यशस्त्रिदशश्लाघ्यं वने पत्युः सपर्यया ॥ ३३५ ॥<br>
नातः परतरं किंचित्कुलस्त्रीणां परं व्रतम् ।<br>
यत्सदा भक्तिपूतेन मनसा भर्तृसेवनम् ॥ ३३६ ॥<br>
संमुखं निहताः शूरा ज्ञाननिष्ठास्तपस्विनः ।<br>
प्रयान्ति परमं धाम भर्तृभक्ता हि योषितः ॥ ३३७ ॥<br>
प्रजानां दैवतं राजा पितरौ दैवतं सताम् ।<br>
विप्राणां दैवतं वह्निर्नारीणां दैवतं प्रतिः ॥ ३३८ ॥<br>
इयं सुधामयी कान्तिरिदं लीलामयं वचः ।<br>
भर्तृभक्तिप्रणयिना शीलेन तव शोभते ॥ ३३९ ॥</p>
<hr>
<p>गौरीव चन्द्रचूडस्य रोहिणीवामृतत्विषः ।<br>
संमता ह्यसि रामस्य कमला श्रीपतेरिव ॥ ३४० ॥<br>
सुरार्हमपरिम्लानं माल्यं वस्त्रविभूषणम् ।<br>
दिव्यं विलेपनं चेदं गृहाणाश्लिष्टरूपदम् ॥ ३४१ ॥<br>
इत्युक्त्वास्यै ददौ दिव्यं माल्याम्बरविभूषणम् ।<br>
प्रणता प्रीतिदायं च प्रतिजग्राह जानकी ॥ ३४२ ॥<br>
विस्रम्भप्रीतिवात्सल्यान्मुनिपत्न्याथ जानकी ।<br>
पृष्टा जन्मकथामूचे सुधामधुरवादिनी ॥ ३४३ ॥<br>
पुरा जनकभूपालो मेनकां नाककामिनीम् ।<br>
दृष्ट्वा तत्संगमे पुत्रलाभाय विदधे मतिम् ॥ ३४४ ॥<br>
जाते मनोरथे तस्य वागुवाचाशरीरिणी ।<br>
अयोनिजमपत्यं ते भविष्यत्यचिरादिति ॥ ३४५ ॥<br>
ततः क्रतुक्रियारम्भे विपुले तस्य भूपतेः ।<br>
हेमलाङ्गलकृष्टायाः संजाताहं सुता भुवः ॥ ३४६ ॥<br>
कालेन वर्धमानायां मयि पित्रा स्वयंवरः ।<br>
धनुरारोपणपणः कल्पितो नृपसंगमे ॥ ३४७ ॥<br>
अशक्तास्ते नृपा रुद्रचापारोपणकर्मणि ।<br>
मयि शौर्याभिमाने च ययुर्भग्नमनोरथाः ॥ ३४८ ॥<br>
ततो यदृच्छयाप्तेन धनुषो भङ्गकारिणा ।<br>
प्राप्ताहमार्यपुत्रेण सेवासौभाग्यभागिनी ॥ ३४९ ॥<br>
मुनिपली निशम्यैतत्प्रीत्या प्रोवाच जानकीम् ।<br>
मधुरं ते वचः पुत्रि न तृप्तिं विदयाति मे ॥ ३५० ॥<br>
आसन्नेयं शशिमुखी चन्द्रिका रुचिराम्बरा ।<br>
तारांशुहारा त्वमिव श्यामा कुमुदहासिनी ॥ ३५१ ॥<br>
गम्यतामन्तिकं पत्युरित्युक्त्वा विरराम सा ।<br>
सीतापि प्रेयसः पार्श्वं जगाम प्रणिपत्य ताम् ॥ ३५२ ॥</p>
<hr>
<p>विलोक्य राघवः सीतां भूषितां दिव्यभूषणैः ।<br>
रत्नकल्लोलशबलां पीयूषलहरीमिव ॥ ३५३ ॥<br>
पीताम्बरवतीं पुण्यरेणुव्याप्तां लतामिव ।<br>
विस्मयौत्सुक्यहर्षाणां वश्यतां तुल्यमाययौ ॥ ३५४ ॥<br>
इत्यत्रिदर्शनम् ॥ ९ ॥<br>
ततः प्रातः प्रणम्यात्रिं हृष्टो रामस्तदाज्ञया ।<br>
विवेश दण्डकारण्यं सानुजो दयितासखः ॥ ३५५ ॥<br>
मुनिभिर्विहितातिथ्यो भूपातिशयविस्मितैः ।<br>
उवाच वासवसमः स तत्र त्रिदिवोपमे ॥ ३५६ ॥<br>
तमूचुर्मुनयो ज्ञात्वा रामं विश्रुतविक्रमम् ।<br>
त्वद्वीर्यगुप्तमधुना निर्विघ्नं तात नस्तपः ॥ ३५७ ॥<br>
वर्णाश्रमाणां गुरवस्तपस्त्राणात्तपस्विनाम् ।<br>
त्वद्विधाः पृथिवीपाल हेलया फलभागिनः ॥ ३५८ ॥<br>
इत्युक्त्वा मुनिभिः प्रीत्या पूजितो रघुनन्दनः ।<br>
स्थित्वा तत्र निशामेकां वनं प्रातर्व्यगाहत ॥ ३५९ ॥<br>
स वीरः सह जानक्या व्रजन्धन्वी सलक्ष्मणः ।<br>
ददर्श कज्जलश्यामं निशीथमिव राक्षसम् ॥ ३६० ॥<br>
व्याजृम्भि पिङ्गलश्मश्रुप्रभापरिकराननम् ।<br>
खद्योतापूर्णपर्यन्तगुहागेहमिवाचलम् ॥ ३६१ ॥<br>
मलिनेनातिमहता घनशोणितवर्षिणा ।<br>
निजेन पातकेनेव संवीतं गजचर्मणा ॥ ३६२ ॥<br>
दीप्तशीलिशिखाप्रान्तप्रोतकेसरिकुञ्जरम् ।<br>
अकालप्रलयारम्भमिव भूतभयंकरम् ॥ ३६३ ॥<br>
नासापुटकुटीनिर्यन्निःश्वासप्रलयानिलैः ।<br>
कुर्वाणं फुल्लसालानां कम्पातङ्ककदर्थनाम् ॥ ३६४ ॥<br>
तं वीक्ष्य चकिता सीता लोलैरालोकितैर्दिशाम् ।<br>
चकार हरिणीनेत्रवर्गसर्गमिवासकृत् ॥ ३६५ ॥</p>
<p>सा भयोद्भ्रान्तनयनभ्रमद्भमरविभ्रमा ।<br>
लतेव मारुतावर्तवलिता पतिमैक्षत ॥ ३६६ ॥<br>
राक्षसोऽपि भृशं क्रुद्धः शब्देनापूरयन्दिशः ।<br>
दोर्भ्यामादाय वैदेहीं राघवाभिमुखोऽवदत् ॥ ३६७ ॥<br>
धन्विनौ जटिलौ चित्रं विपरीतव्रतौ युवाम् ।<br>
भक्ष्यौ मे विधिनादिष्टौ स्त्रीसहायौ प्रमादिनौ ॥ ३६८ ॥<br>
दुर्बला मुनयो यत्र दुर्जया यत्र राक्षसाः ।<br>
लज्जैव योषितो यत्र धनुषश्च परिग्रहः ॥ ३६९ ॥<br>
इयं ते ललिता योषिन्मुनिमानसहारिणी ।<br>
प्रमत्तस्येव राजश्रीः प्रसह्य ह्रियते मया ॥ ३७० ॥<br>
राक्षसोऽहं विराधाख्यो विराधितजगत्त्रयः ।<br>
विश्रुतो मुनिमांसादः काननेऽस्मिन्कृतास्पदः ॥ ३७१ ॥<br>
इति संरम्भसावेगं ब्रुवाणे पिशिताशने ।<br>
उवाच लक्ष्मणं रामः प्रियापरिभवार्दितः ॥ ३७२ ॥<br>
सुता जनकराजस्य विवृद्धान्तःपुरे सती ।<br>
पश्य लक्ष्मण मे पत्नी कृष्यते घोररक्षसा ॥ ३७३ ॥<br>
इति भ्रातुर्वचः श्रुत्वा सौमित्रिः प्रत्यभाषत ।<br>
संरम्भः कोऽयमार्यस्य दासे तव पुरः स्थिते ॥ ३७४ ॥<br>
शरान्कोपाङ्कुराकारानित्युक्त्वाप्राहिणोत्खरान् ।<br>
ये भित्त्वा राक्षसं घोरं रक्ताङ्का विविशुः क्षितिम् ॥ ३७५ ॥<br>
विराधोऽप्यधिकं क्रुद्धः शूलं कालानलोल्बणम् ।<br>
लक्ष्मणोरसि चिक्षेप रामस्तच्चाकरोद्द्विधा ॥ ३७६ ॥ .<br>
शराभ्यां राक्षसं भित्त्वा शूलं शूलं दिवौकसाम् ।<br>
तृतीयेनास्य चिच्छेद हृदि जीवितबन्धनम् ॥ ३७७ ॥<br>
स बाणभिन्नहृदयः पतन्भुवि निशाचरः ।<br>
जगाद रुधिरोद्गारवदनो गद्गदाक्षरः ॥ ३७८ ॥</p>
<hr>
<p>शतह्रदाया जातोऽहं विराधो नाम राक्षसः ।<br>
वीर त्वयाद्य निहतः शापान्मुक्तस्तमोमयात् ॥ ३७९ ॥<br>
पुराहं तुम्बुरुर्नाम गन्धर्वो विभवोन्मदः ।<br>
रम्भासक्तः कुबेरेण शप्तस्तदभिलाषिणा ॥ ३८० ॥<br>
त्वत्तो वधावधिः शापः स चायं क्षपितो मया ।<br>
स्वस्ति तेऽस्तु व्रजाम्येष त्रिदिवं त्वत्प्रसादतः ॥ ३८१ ॥<br>
अवटे क्षिप मे कार्य संस्कारो ह्येष रक्षसाम् ।<br>
शरभङ्गमितो गत्वा पश्य श्रेयःपदं मुनिम् ॥ ३८२ ॥<br>
इतो योजनमुत्क्रम्य सार्धं तस्याश्रमस्थितिः ।<br>
इत्युक्त्वा लक्ष्मणाक्षिप्तशरीरः स दिवं ययौ ॥ ३८३ ॥<br>
इति विराधवधः ॥ १० ॥<br>
हत्वा विराधं काकुत्स्थः परिष्वज्य च वल्लभाम् ।<br>
लक्ष्मणानुगतो वीरः शरभङ्गाश्रमं ययौ ॥ ३८४ ॥<br>
अस्मिन्नवसरे-शक्रः स्यन्दनेनाग्निवर्चसा ।<br>
शरभङ्गं समभ्येत्य बभाषे त्रिदशैः सह ॥ ३८५ ॥<br>
भगवन्पूततपसस्तव स्वाधीनतां गताः ।<br>
सर्वे सुकृतिनां लोका ब्रह्मणः पदमाप्नुहि ॥ ३८६ ॥<br>
इत्युक्त्वा राममायान्तं दूरादालोक्य सानुजम् ।<br>
सहस्रनेत्रस्त्रिदशानुद्धर्षविवशोऽवदत् ॥ ३८७ ॥<br>
अनेन सुमहत्कार्यं सुरकार्यं यशस्विना ।<br>
संपूर्णकृत्यं कालेन द्रक्ष्याम्येनमकिल्बिषम् ॥ ३८८ ॥<br>
इत्युक्त्वा मुनिमामन्त्र्य देवैः सह शचीपतिः ।<br>
दिवमाचक्रमे कुर्वन्प्रभाप्रावरणा दिशः ॥ ३८९ ॥<br>
रामोऽपि सानुगं दूरात्प्रयान्तं वीक्ष्य वज्रिणम् ।<br>
प्रणनाम समभ्येत्य शरभङ्गं कृताञ्जलिः ॥ ३९० ॥<br>
प्रस्थितो ब्रह्मसदनं गन्तुं सोऽपि महामुनिः ।<br>
प्रणयात्कर्तुमातिथ्यं राघवाय व्यलम्बत ॥ ३९१ ॥</p>
<p>सोऽब्रवीत्तपसा राम मया लोकाः सनातनाः ।<br>
संप्राप्तास्तान्गृहाण त्वं पूज्यत्वात्सर्वमर्हसि ॥ ३९२ ॥<br>
इत्युक्ते मुनिना रामो बभाषे विनयानतः ।<br>
दर्शनं भवतामेव ब्रह्मधाम्नोऽधिकं मम ॥ ३९३ ॥<br>
किं तपोभिरपर्यन्तैः किं यज्ञैर्बहुडम्बरैः ।<br>
किं वा जलभृतैस्तीर्थैर्दर्शने त्वादृशां सति ॥ ३९४ ॥<br>
निजपुण्यार्जितांल्लोकान्गमिष्यामि कृतोचितः ।<br>
उक्त्वेत्यपूजयत्तस्य विश्वकारुण्यपुण्यताम् ॥ ३९५ ॥<br>
सुतीक्ष्णस्याश्रमे राम मुनेर्वासस्तवोचितः ।<br>
शरभङ्गो निगद्येति विग्रहं त्यक्तुमुद्ययौ ॥ ३९६ ॥<br>
सप्तधातुमयं देहं सर्पनिर्मोकवन्मुनिः ।<br>
त्यक्त्वाग्नौ पावकाकारः कुमारः समपद्यत ॥ ३९७ ॥<br>
ततः स दिवमाक्रम्य परं शक्रपुरःसरः ।<br>
ब्रह्मधाम ययौ धात्रा विहितस्वागतः स्वयम् ॥ ३९८ ॥<br>
इति शरभङ्गदर्शनम् ॥ ११ ॥<br>
शरभङ्गे गते व्योम्ना तदाश्रमनिवासिनः ।<br>
मुनयोऽभ्याययुः सर्वे रामं सत्यपराक्रमम् ॥ ३९९ ॥<br>
वैखानसा निराहारा वालखिल्या मरीचिषाः ।<br>
अश्मकुण्ठाः पयोभक्षा मृगाजगरगोव्रताः ॥ ४०० ॥<br>
दन्तोलूखलिनो व्योमनिलयाः पवनाशिनः ।<br>
सततं सलिले मग्ना नग्नाः स्थण्डिलशायिनः ॥ ४०१ ॥<br>
पञ्चातपा निरालम्बा वृक्षशाखाग्रलम्बिनः ।<br>
अदृश्या धूमपाः पादाङ्गुष्ठाधाराः फलाशिनः ॥ ४०२ ॥<br>
&lsquo;तमूचुर्विनयानभ्रं तमभ्येत्य तपस्विनः ।<br>
चण्डांशुमालाः कपिलाः कुर्वाणास्तेजसा दिशः ॥ ४०३ ॥</p>
<hr>
<p>एते त्वां मुनयो धन्यं तपोरक्षापरिक्षमम् ।<br>
वर्णाश्रमगुरुं वीरं पश्यन्ति गुणगौरवात् ॥ ४०४ ॥<br>
दातॄणां यज्ञशीलानां यतीनां तीर्थसेविनाम् ।<br>
रक्षणात्क्षितिपाः सत्यं फलषड्भागभागिनः ॥ ४०५ ॥<br>
अरक्षमाणाः क्ष्मापाला ब्राह्मणा ब्रह्मवर्जिताः ।<br>
धनिनो दानहीनाश्च भुवो भाराय केवलम् ॥ ४०६ ॥<br>
अल्पावशेषतां नीता वनेऽस्मिन्राक्षसैर्वयम् ।<br>
तपःक्षयभयात्तेषु शापोऽस्माभिर्न चोज्झितः ॥ ४०७ ॥<br>
राक्षसान्क्षपय क्षिप्रं मुनिसंक्षयदीक्षितान् ।<br>
वयं त्वामधुना वीर शरण्यं शरणं गताः ॥ ४०८ ॥<br>
इति श्रुत्वा मुनिगिरं राघवो रचिताञ्जलिः ।<br>
उवाच सत्त्वधवलं दन्तांशुविशदं वचः ॥ ४०९ ॥<br>
भवन्त एव लोकेषु शरण्याः शरणार्थिनाम् ।<br>
किं त्वाज्ञासंविभागे वः पात्रं पुण्यवतां वरः ॥ ४१० ॥<br>
एषोऽहं भवतामर्थे सज्जः कण्टकशोधने ।<br>
स्वयं मे निश्चयो ह्येष शासनानुग्रहोऽधिकः ॥ ४११ ॥<br>
इत्युक्त्वा तान्समामन्त्र्य सुतीक्ष्णस्याश्रमं मुनेः ।<br>
जगाम रामः कामस्य रम्यं धाम शमस्य च ॥ ४१२ ॥<br>
इति तापसाभयदानम् ॥ १२ ॥<br>
सुतीक्ष्णं तीक्ष्णतपसां तीक्ष्णांशुमिव तेजसाम् ।<br>
निधिं प्रणम्य काकुत्स्थः स्थितिं भेजे तदाज्ञया ॥ ४१३ ॥<br>
तत्र तेन कृतातिथ्यः सुखं नीत्वा विभावरीम् ।<br>
प्रातश्चचार रम्यासु तत्तपोवनभूमिषु ॥ ४१४ ॥<br>
तं सज्जकार्मुकं दृष्ट्वा सायकेष्वधिकादरम् ।<br>
उवाच सीता संचिन्त्य राक्षसक्षयदीक्षितम् ॥ ४१५ ॥<br>
आर्यपुत्र कथं नाम यत्नेनैव निशाचराः ।<br>
मृग्यन्ते ते हि नाद्यापि निकारपदवीं श्रिताः ॥ ४१६ ॥</p>
<p>नोत्तरन्ति प्रकोपस्य पारं किल भवद्विधाः ।<br>
न यावदपराधेन सेतुर्धृतः पुरो महान् ॥ ४१७ ॥<br>
असत्यं शीलविरहः प्राणहिंसा च देहिनाम् ।<br>
प्रकृष्टं पातकं प्राहुर्न यशः कर्मदोहदम् ॥ ४१८ ॥<br>
जन्मापूर्वमसत्यं ते शीलध्वंसस्य का कथा ।<br>
सांप्रतं निर्विकारेषु हिंसा रक्षःसु नोचिता ॥ ४१९ ॥<br>
अधिज्यं ते धनुरिदं नायुद्धेन प्रशाम्यति ।<br>
अवश्यमुद्यतं शस्त्रं प्रतारयति दारुणम् ॥ ४२० ॥<br>
न्यासीकृतं मुनिः कश्चित्कृपाणं केनचित्पुरा ।<br>
ररक्ष सुचिरं हस्ते धृत्वा त्यक्तकमण्डलुः ॥ ४२१ ॥<br>
न्यासपालनकष्टेन स संत्यक्ताखिलक्रियः ।<br>
खड्गग्रहप्रसङ्गेन चक्रे मनसि शूरताम् ॥ ४२२ ॥<br>
स क्रूरतां गतः काले पुण्यान्निजपदाच्युतः ।<br>
अधिज्यं मा कृथाश्चापं नाथ रक्षस्व सांप्रतम् ॥ ४२३ ॥<br>
प्रणयादिदमुक्तोऽसि न परिज्ञानगौरवात् ।<br>
क्षन्तुमर्हसि मे नाथ स्त्रीस्वभावोदितं वचः ॥ ४२४ ॥<br>
श्रुत्वेति जानकीवाक्यं प्रहृष्टो रघुनन्दनः ।<br>
उवाच सीते जानीषे सर्वं वक्तुमनिन्दितम् ॥ ४२५ ॥<br>
रक्षोभिरभिभूतानां रक्षायै निश्चितो मया ।<br>
मुनीनां दीप्ततपसामयमाज्ञापरिग्रहः ॥ ४२६ ॥<br>
इत्युक्त्वा सानुजो रामः प्रययौ मैथिलीसखः ।<br>
पश्यन्निजयशःशुभ्रपुष्पस्मितसिता लताः ॥ ४२७ ॥<br>
स व्रजन्दिवसस्यान्ते शिथिलत्विषि भास्करे ।<br>
सयौवनायां संध्यायां ददर्श विपुलं सरः ॥ ४२८ ॥<br>
सतां वृत्तमिव स्वच्छं वनश्रीमणिदर्पणम् ।<br>
मज्जत्करिकराक्षेपक्षोभशीकरदुर्दिनम् ॥ ४२९ ॥</p>
<hr>
<p>उत्फुल्लकमलैर्व्याप्तं लोलालिशबलोदरैः ।<br>
मुखैर्मधुमदाताम्रैर्भ्रान्ताक्षैः सुदृशामिव ॥ ४३० ॥<br>
पवनान्दोलितोदारफुल्लेन्दीवरसुन्दरम् ।<br>
लीलाकटाक्षशबलं केलिवेश्म रतेरिव ॥ ४३१ ॥<br>
विलोक्य लोलकल्लोलदोलारूढसरोरुहम् ।<br>
तत्सरः सरसस्तेषां बभूव नयनोत्सवः ॥ ४३२ ॥<br>
तत्र संदेहितामोदमत्तालिकुलनिःस्वनैः ।<br>
गीतवाद्यरवं रामः शुश्राव श्रवणामृतम् ॥ ४३३ ॥<br>
किमेतदिति पृष्टोऽथ मुनिस्तेन कुतूहलात् ।<br>
उवाचेदं वचो राम दमकर्णेः पदं मुनेः ॥ ४३४ ॥<br>
स हि वाताशनः स्थाणुभूतो वर्षायुतं तपः ।<br>
तेपे बभूवुस्त्रिदशा येन प्रभ्रंशशङ्किताः ॥ ४३५ ॥<br>
विघ्नायाप्सरसः पञ्च तैर्विसृष्टास्तदाश्रमम् ।<br>
प्रययुर्यौवनोन्मत्ता मदनोन्मादभूमयः ॥ ४३६ ॥<br>
तासां विवलितापाङ्गसंगतानङ्गविभ्रमैः ।<br>
दमकर्णिर्ययौ क्षिप्रं प्रौढप्रीतिविधेयताम् ॥ ४३७ ॥<br>
महागिरिगुहास्थैर्यमपि चेतो महात्मनाम् ।<br>
पातयन्त्यप्रयत्नेन तरङ्गिण्यो वराङ्गनाः ॥ ४३८ ॥<br>
स्मरस्य यदनायत्तं रागस्वाविषयं च यत् ।<br>
तन्मुनेर्मानसं तासां केलिकार्मुकतामगात् ॥ ४३९ ॥<br>
स सुन्दरतरं कृत्वा नवं लीलामयं वयः ।<br>
ताभिस्तु सहितोऽहानि व्यगाहत महोत्सवः ॥ ४४० ॥<br>
तस्यास्मिन्सरसस्तीरे सुरनारीविलासिनः ।<br>
गीतवाद्यरसोत्सेकः सुगतः श्रूयते ध्वनिः ॥ ४४१ ॥<br>
अत्याश्चर्यमयं श्रुत्वा विस्मितो रघुनन्दनः ।<br>
चिरं तस्थौ ययुर्यावद्वने सार्धाः समा नव ॥ ४४२ ॥</p>
<p>ततः कथापरिचितं मनोरथपथोचितम् ।<br>
रामः सुतीक्ष्णनिर्दिष्टमगस्त्यस्याश्रमं ययौ ॥ ४४३ ॥<br>
इति सुतीक्ष्णाश्रमनिवासः ॥ १३ ॥<br>
स सीतासहितो गच्छन्नगस्त्याश्रमकाननम् ।<br>
उवाच लक्ष्मणं पश्य संतोषविषदा दिशः ॥ ४४४ ॥<br>
आश्रमोऽयं श्रमहरस्तस्य पुण्यात्मनो मुनेः ।<br>
नूनं यदेता जृम्भन्ते हृदयानन्दसंपदः ॥ ४४५ ॥<br>
भृङ्गाक्षमालावलयव्यग्रपल्लवपाणयः।<br>
पलाशिनो वल्कलिनो भान्त्येते मुनयो यथा ॥ ४४६ ॥<br>
प्रशान्तवैररजसां सिंहेभफणिबर्हिणाम् ।<br>
प्रेमप्रणयिनी चेष्टा निर्विकारैव दृश्यते ॥ ४४७ ॥<br>
शीलवृत्तिः शमेनेव दानेनेव दयालुता ।<br>
मुनिना दक्षिणेयं दिग्विभाति द्यौरिवेन्दुना ॥ ४४८ ॥<br>
घोराविल्वलवातापी पुरा दैत्यौ बभूवतुः ।<br>
यत्प्रतापेन सातङ्का बभूव भुवनत्रयी ॥ ४४९ ॥<br>
मायामेषाकृतिं कृत्वा सदा भ्रातरमिल्वलः ।<br>
ब्राह्मणेभ्यो वधायैव ददौ तन्मांसभोजनम् ॥ ४५० ॥<br>
तृप्तानामथ विप्राणां कुक्षिं भित्त्वातिदारुणः ।<br>
वातापी निर्ययौ क्षिप्रमित्यासीद्ब्राह्मणक्षयः ॥ ४५१ ॥<br>
कालेनाथ मुनीन्द्रोऽसौ तेनागस्त्यो निमन्त्रितः ।<br>
सिद्धं वातापिमांसेन संस्कृतं प्राप भोजनम् ॥ ४५२ ॥<br>
एहीति हर्षादाहूते भ्रात्रा भ्रातरि दानवे ।<br>
जीर्णो मयेति विहसन्नुवाचोद्गारवान्मुनिः ॥ ४५३ ॥<br>
इल्वलं भ्रातृनिधनात्क्रुद्धं क्रोधान्महामुनिः ।<br>
ददाह दुरितच्छेदाच्चक्षुषा सूर्यतेजसा ॥ ४५४ ॥</p>
<hr>
<p>तस्येदमाश्रमपदं पुण्यार्हं कुम्भजन्मनः ।<br>
विन्ध्यो यदाज्ञयाद्यापि धत्ते भूमिसमानताम् ॥ ४५५ ॥<br>
प्रणम्यो भगवानेष चुलकापीतसागरः ।<br>
इत्युक्त्वा राघवः प्रायादगस्त्यभ्रातुराश्रमम् ॥ ४५६ ॥<br>
इतील्वलोपाख्यानम् ॥ १४ ॥<br>
तं प्रणम्य ततो गत्वा प्रहृष्टो रघुनन्दनः ।<br>
अगस्त्यस्याश्रमं पुण्यं विससर्जानुजं पुनः ॥ ४५७ ॥<br>
विनयाल्लक्ष्मणेनाथ शिष्यस्यावेदितो मुनेः ।<br>
विवेश शासनात्तस्य प्रह्वो दशरथात्मजः ॥ ४५८ ॥<br>
विधिना प्रणिपत्याथ सानुजो दयितासखः ।<br>
मुनीन्द्रं तद्विनिर्दिष्टमातिथ्यं प्राप राघवः ॥ ४५९ ॥<br>
सुखोपविष्टे पुरतः काकुत्स्थे मुनिरब्रवीत् ।<br>
स्वगुणैर्गुरुतां यातः सत्कारार्होऽसि राघव ॥ ४६० ॥<br>
पूजामभ्यागतो यस्मान्नासादयति शक्तितः ।<br>
परत्र मिथ्यासाक्षीव स मांसं निजमश्नुते ॥ ४६१ ॥<br>
अतिथिर्विमुखो यस्य याति पूजां विना गृहात् ।<br>
स तस्य पापं विन्यस्य पुण्यं हृत्वा पलायते ॥ ४६२ ॥<br>
पूज्यस्त्वमस्य जगतो राजा विरजसां वरः ।<br>
गृहाण वैष्णवं चापं विहितं विश्वकर्मणा ॥ ४६३ ॥<br>
यः सर्वदितिजेन्द्राणां ययौ निधनदूतताम् ।<br>
सायकं ब्रह्मदत्तं च तूणावक्षय्यसायकौ ॥ ४६४ ॥<br>
तप्तहेमप्रभं खड्गं जयायैव ददानि ते ।<br>
अभेद्यं च तनुत्राणमिदं वज्रभृतः प्रियम् ।<br>
रथं मातलिसूतं च कार्यकालोपयोगिनम् ॥ ४६५ ॥<br>
इत्युक्त्वासौ ददौ रत्नं दीप्तं सर्वं रथं विना ।<br>
दत्त्वा पुनरुवाचेदं प्रसादविषदाशयः ॥ ४६६ ॥<br>
कच्चिद्वने न खेदो वः कच्चिन्नोत्कण्ठते मनः ।<br>
तासु राज्यतरुस्फीतफलसंभोगभूमिषु ॥ ४६७ ॥</p>
<p>बालिकेयं सखी सीता सुकुमारी सुखोचिता ।<br>
स्नात्वा त्वद्भक्तिपीयूषैर्म्लानिं नायाति कानने ॥ ४६८ ॥<br>
धन्यो जनकभूपालः साध्वी यस्येयमात्मजा ।<br>
प्रायेण न भवन्त्येव लोके सत्यव्रताः स्त्रियः ॥ ४६९ ॥<br>
विभवेष्वनुरागिण्यो विरागिण्यो विपत्सु च ।<br>
अनार्याः कृच्छ्रसंभार्याः पुरुषाणां हि योषितः ॥ ४७० ॥<br>
सुबद्धा अपि शीर्यन्ते म्लानिं यान्ति क्षणेन च ।<br>
दूरस्था एव शोभन्ते पुष्पमाला इवाङ्गनाः ॥ ४७१ ॥<br>
यासामोष्ठपुटे रागः परं मलिनता हृदि ।<br>
गुणभ्रान्त्येव मुष्णन्ति जानीते कस्तदाशयम् ॥ ४७२ ॥<br>
आसन्नदोषाश्चपलाः क्रूरकर्मपरिग्रहाः ।<br>
एता मुहूर्तरागिण्यो घोराः संध्या इव स्त्रियः ॥ ४७३ ॥<br>
इयं तु लोलाभरणा भर्तृव्रतपरायणा ।<br>
रवेः प्रभेव ते सीता न दोषासङ्गभागिनी ॥ ४७४ ॥<br>
इयं वनमही सीतापादन्यासपवित्रिता ।<br>
सेव्यतामधुना प्राप्ता त्वद्बाहुबलपालिता ॥ ४७५ ॥<br>
पुरा भार्गवशापेन देशोऽयं दण्डभूभुजा ।<br>
त्यक्तो निरुदकच्छायो बभूवातिभयंकरः ॥ ४७६ ॥<br>
योजनार्धसहस्त्रेऽस्मिन्पादे विन्ध्यस्य दक्षिणे ।<br>
पर्जन्या नैव ववृषुर्ववुश्च न समीरणाः ॥ ४७७ ॥<br>
ततोऽहं सुरकार्यार्थी संघर्षे मेरुविन्ध्ययोः ।<br>
हिमाद्रिशिखराच्छून्यां प्राप्तः श्वेतामिमां पुरीम् ॥ ४७८ ॥<br>
प्रावृट्जलदारम्भसंभावितनवाङ्कुरा ।<br>
अथेयं विहिता भूमिर्मया सर्वभयोज्झिता ॥ ४७९ ॥<br>
कालेनाथ पुनर्घोरैर्व्याप्तेयं राक्षसैर्मही ।<br>
तत्र त्वद्दोष्णि संनद्धे संरम्भो न ममोचितः ॥ ४८० ॥</p>
<hr>
<p>इत्युक्ते मुनिना रामो धन्यतामात्मनोऽवदत् ।<br>
दर्शनाभाषणैस्तस्य हर्षपूर्णाश्रयोऽभवत् ॥ ४८१ ॥<br>
इत्यगस्त्यदर्शनम् ॥ १५ ॥<br>
ततो गोदावरीतीरे रम्ये पञ्चवटीतटम् ।<br>
जगामागस्त्यनिर्दिष्टं स्थितये रघुनन्दनः ॥ ४८२ ॥<br>
स गच्छन्पथि रुद्धांशुं सपक्षमिव भूधरम् ।<br>
ददर्श तेजसां राशिर्वृद्धं गृध्रं जटायुषम् ॥ ४८३ ॥<br>
राक्षसोऽयमिति ज्ञात्वा मुनित्राणकृतक्षणः ।<br>
अभ्यद्रवद्वधायास्य रामः सौमित्त्रिणा सह ॥ ४८४ ॥<br>
सोऽब्रवीद्गृध्रराजोऽहं जटायुरिति विश्रुतः ।<br>
विस्रम्भभूरभून्मित्रं राजा दशरथो मम ॥ ४८५ ॥<br>
ज्येष्ठे प्रजासृजां सर्गे योऽभूद्दक्षः प्रजापतिः ।<br>
बभूवुः कन्यकास्तस्य भूतसंतानमातरः ॥ ४८६ ॥<br>
अदित्याद्यासु देवीषु संभूते कश्यपान्मुनेः ।<br>
सुरासुरमुखे तासु विश्वसर्गे समन्ततः ॥ ४८७ ॥<br>
असूत विनता पुत्रौ काश्यपौ तेजसां निधी ।<br>
आदित्यसूतमरुणं गरुडं च खगेश्वरम् ॥ ४८८ ॥<br>
अरुणस्यास्मि तनयः संपाती च ममाग्रजः ।<br>
युवां सख्युः क्षितिपतेर्दिष्ट्या पश्यामि पुत्रकौ ॥ ४८९ ॥<br>
इत्युक्त्वा गृध्रराजेन परिष्वक्तौ नृपात्मजौ ।<br>
ननन्दतुस्तमभ्यर्च्य दयितं सुहृदं पितुः ॥ ४९० ॥<br>
इति जटायुसमागमः ॥ १६ ॥<br>
ततो मरकतश्यामतालतालीमनोरमाम् ।<br>
रामे पञ्चवटीं प्राप्ते चक्रे सौमित्त्रिराश्रमम् ॥ ४९१ ॥<br>
तत्र प्रसन्नमधुराः स्निग्धाः पश्यन्वनस्थलीः ।<br>
उवाच रामः सौमित्त्रिं नयनानन्दनिर्भरः ॥ ४९२ ॥</p>
<p>एते गोदावरीतीरतारशीकरमारुताः ।<br>
लतावधूनां कुर्वन्ति स्फारं कामलता इव ॥ ४९३ ॥<br>
अदूरे पद्मिनी चेयं दृश्यते हंसनूपुरा ।<br>
क्रियते मधुपैर्यस्यां विलोलालकविभ्रमः ॥ ४९४ ॥<br>
एताः सिद्धवधूहस्तन्यस्तसेकोचिता लताः।<br>
तासां भजन्ते सादृश्यं संभिन्नैः स्तबकस्तनैः ॥ ४९५ ॥<br>
उत्कण्ठाकोमलं केलिगीतं किंनरयोषिताम् ।<br>
शृण्वन्ति वलितग्रीवाः स्तब्धकर्णाः कुरङ्गकाः ॥ ४९६ ॥<br>
विद्याधरीणां कोऽप्येष रतिशय्यारसो नवः ।<br>
अनिशं यान्ति मञ्जर्यो यत्पल्लवदरिद्रताम् ॥ ४९७ ॥<br>
मञ्जुगुञ्जद्विहङ्गेषु काननेषु समन्ततः ।<br>
विश्रान्ता इव दृश्यन्ते स्वान्तसंतोषसंपदः ॥ ४९८ ॥<br>
शुभ्राभ्रनिकराकारनिर्झरैः श्वेतपातिमिः ।<br>
भान्ति शीकरनीहारदुकूलिन्यो वनश्रियः ॥ ४९९ ॥<br>
वाताः ससौरभाः शीता मधुरो मधुपध्वनिः ।<br>
शस्यश्यामा मही चेति काननेऽस्मिन्महोत्सवः ॥ ५०० ॥<br>
इत्युक्त्वा पल्लवगृहे स निनाय मनोहरे ।<br>
रजनीं रजतोद्द्योतग्रहराजिविराजिताम् ॥ ५०१ ॥<br>
प्राप्तो गोदावरीं रामः ससीतः सानुजो ययौ ।<br>
कलहंसकुलक्वाणशिञ्जानरशनामिव ॥ ५०२ ॥<br>
अथातिदारुणः प्रातः खलः क्रुद्ध इव क्षुधा ।<br>
दुःसहो दिनपर्यन्तेऽचिरारक्षीब इवाधमः ॥ ५०३ ॥<br>
सुखसेव्यश्च मध्याह्ने च्युतो नीचः पदादिव ।<br>
निरुद्धाशो घनौघेन लोभेनेव दिनेश्वरः ॥ ५०४ ॥<br>
शीतादकृत्रिमोत्कम्पः सीत्काराचार्यतां गतः ।<br>
रोमोद्गमगुरुः स्त्रीणां हेमन्तः प्रत्यदृश्यत ॥ ५०५ ॥</p>
<p>दिशो हेमन्तनीहारधूसरा वीक्ष्य लक्ष्मणः ।<br>
व्योम धूमान्धकारं च जगाद रघुनन्दनम् ॥ ५०६ ॥<br>
आर्य हेमन्तसंनाहव्याप्तस्य व्योमदन्तिनः ।<br>
धत्ते तुषारनिकरः करशीकरवर्षताम् ॥ ५०७ ॥<br>
कथावशेषसौभाग्यास्तुहिनम्लानपङ्कजाः ।<br>
एता विभान्ति पद्मिन्यो जरयेव वराङ्गनाः ॥ ५०८ ॥<br>
लज्जयेव घनच्छायो दृश्यते न च दृश्यते ।<br>
शशी धूसरतां यातः कुलीन इव मानुषः ॥ ५०९ ॥<br>
धर्मराजप्रियामाशां सेवमानो दिवाकरः।<br>
शीलभ्रष्ट इव नृपः प्रयातो निष्प्रतापताम् ॥ ५१० ॥<br>
परिम्लानमुखच्छायाः सोच्छ्वासाः संततानिलैः ।<br>
याच्ञ्येव महान्तोऽपि लुब्धतां यान्ति वासराः ॥ ५११ ॥<br>
रजन्यो दीर्घतां यातास्तमसा निष्कला अपि ।<br>
दुराशा इव मुग्धानां लुब्धेषु कुटिलात्मसु ॥ ५१२ ॥<br>
क्षीणदोषः क्व यातोऽसौ कालो विपदमानसः ।<br>
इतीव दुःखिता बाष्पं दिशो वर्षन्ति धूसराः ॥ ५१३ ॥<br>
संत्यक्तपत्त्राभरणा विस्मृतस्तबकस्मृताः।<br>
मौनव्रता इवाभान्ति लताः प्रोषितषट्पदाः ॥ ५१४ ॥<br>
भुजोपधानास्वेतासु हिमशीतासु रात्रिषु ।<br>
त्वद्भक्त्या भरतः शेते दुःखेन भुवि भूपतिः ॥ ५१५ ॥<br>
यातास्त्रयोदश समा वर्षशेषत्रतोऽधुना ।<br>
मयूर इव पर्जन्यं भरतस्त्वां प्रतीक्षते ॥ ५१६ ॥<br>
लक्ष्मणेनेत्यभिहिते भरतस्नेहविक्लवः ।<br>
गोदावरीतटे स्नात्वा ययौ रामः स्वमाश्रमम् ॥ ५१७ ॥<br>
इति हेमन्तवर्णनम् ॥ १७ ॥</p>
<hr>
<p>ततः शूर्पनखा नाम राक्षसी रावणस्वसा ।<br>
रामं यदृच्छया याता ददर्श मदनद्युतिम् ॥ ५१८ ॥<br>
सिंहस्कन्धं महाबाहुं कान्तं कमललोचनम् ।<br>
शौर्यशृङ्गारयोर्योग्यमिव संकेतमन्दिरम् ॥ ५१९ ॥<br>
तं वधूसहितं दृष्ट्वा सा बभूवाभिलाषिणी ।<br>
कान्तिं रतिसनाथस्य बिभ्राणं पुष्पधन्वनः ॥ ५२० ॥<br>
सा बभाषे विरूपाक्षी रामं राजीवलोचनम् ।<br>
भेरीभैरवगम्भीरस्वरा मधुरभाषिणम् ॥ ५२१ ॥<br>
को भवान्कानने कान्तः स्त्रीसहायो धनुर्धरः ।<br>
जटी श्रीमान्न च नृपो न च रक्तो न वा मुनिः ॥ ५२२ ॥<br>
विपरीतोऽयमाचारो यद्वने स्त्रीसहायता ।<br>
वेशश्च नानुरूपोऽयं यच्चापं यच्च वल्कलम् ॥ ५२३ ॥<br>
इति पृष्टस्तया रामः स्वभावसरलाशयः ।<br>
निजजन्मकथामूचे वनवासे च कारणम् ॥ ५२४ ॥<br>
तच्छ्रुत्वा सावदत्कामबाणसंपातकातरा ।<br>
दिग्दाहमिव कुर्वाणा दृक्पातैर्बभ्रुदारुणैः ॥ ५२५ ॥<br>
अहं शूर्पनखा नाम खरदूषणयोः स्वसा ।<br>
भ्रातरो मे दशग्रीवकुम्भकर्णविभीषणाः ॥ ५२६ ॥<br>
निःसारां मन्दसंचारां निःसहामबलामिमाम् ।<br>
मानुषीं त्यज संभोगे न यस्यां निर्दयोत्सवः ॥ ५२७ ॥<br>
सेयं निर्माल्यमालेव त्यागमर्हति ते वधूः ।<br>
हेमपद्ममयीं मालामिव कण्ठे कुरुष्व माम् ॥ ५२८ ॥<br>
देशेष्वमर्त्यसेव्येषु रमस्व सहितो मया ।<br>
गुल्फरज्जुरियं योषा त्यज्यतां धीमता त्वया ॥ ५२९ ॥<br>
इति ब्रुवाणामसकृत्सस्मितो रघुनन्दनः ।<br>
तामुवाच स्थितामग्रे दृश्यां निर्दिश्य लक्ष्मणम् ॥ ५३० ॥</p>
<p>१६</p>
<p>अयं सुमुखि मे भ्राता रतिशून्य इव स्सरः ।<br>
युवाकृतदारविधिरिच्छति त्वादृशीं वधूम् ॥ ५३१ ॥<br>
राघवेणेत्यभिहिते सा सौमित्रिमभापत ।<br>
दिव्यसंभोगसुभगो भव वीर भजस्व माम् ॥ ५३२ ॥<br>
सोऽब्रवीदस्य दासोऽहमार्यस्यारण्यचारिणः ।<br>
अनेन रूपेण कथं दासपत्नी भविष्यसि ॥ ५३३ ॥<br>
आर्यस्यैवोचिता सुभ्रु भार्या सौभाग्यभागिनी ।<br>
भवती चारुसौन्दर्या विजयन्ती जगत्त्रये ॥ ५३४ ॥<br>
निशम्यैतद्गता रामं तं त्यक्त्वा लक्ष्मणोन्मुखी ।<br>
चक्रे स्मरानिलालोला सा दोलेव गतागतम् ॥ ५३५ ॥<br>
ततो वैलक्ष्यमापन्ना सुचिरात्स्मरमोहिता ।<br>
ज्ञात्वा तत्संगमे विघ्नं सीतामभ्याद्रवत्क्रुधा ॥ ५३६ ॥<br>
काली करालवदना सा सीतां हन्तुमुद्यता ।<br>
बभूवेन्दुकलालुब्धराहुच्छायानुकारिणी ॥ ५३७ ॥<br>
तामाकृष्य रुषा रामः क्षणं लक्ष्मणमब्रवीत् ।<br>
दुरन्तः परिहासोऽयं न हिंस्राः केलिभाजनम् ॥ ५३८ ॥<br>
आशीविषैः परिष्वङ्गः पिशुनैर्गुह्यमन्त्रणम् ।<br>
अवश्यं भयमादत्ते परिहासश्च दुर्जनैः ॥ ५३९ ॥<br>
वज्राशनिविनिष्पेषनिर्घोषविषमस्वनैः ।<br>
पश्यास्यास्तर्जनैरेव मैथिली मोहमागता ॥ ५४० ॥<br>
इत्युक्तो रघुनाथेन लक्ष्मणस्तु भयाकुलः ।<br>
चिच्छेद करवालेन राक्षस्याः कर्णनासिकम् ॥ ५४१ ॥<br>
जलार्द्रभेरीगम्भीरभैरवस्वरराविणी ।<br>
सदा पीतं वमन्तीव मुखेनासृग्जगाम सा ॥ ५४२ ॥</p>
<hr>
<p>नासिकारक्तसंसिक्तविस्रास्रस्रुतिनिर्झरा ।<br>
गृहं भ्रातुः खरस्यैत्य सा स्ववृत्तान्तमभ्यधात् ॥ ५४३ ॥<br>
इति शूर्पनखाविरूपणम् ॥ १८ ॥<br>
खरः खरतराकोपः स्वसुराकर्ण्य निग्रहम् ।<br>
दिदेश राघवौ हन्तुं चतुर्दश निशाचरात् ॥ ५४४ ॥<br>
वने शूर्पनखादिष्टवर्त्मना ते प्रहारिणः ।<br>
अभ्येत्य ददृशुः कान्तासखं काकुत्स्थमास्थितम् ॥ ५४५ ॥<br>
रामोऽपि राक्षसान्दृष्ट्वा पुनः शूर्पनखाग्रगान् ।<br>
आरोप्य लीलया चापं बभूव समरोन्मुखः ॥ ५४६ ॥<br>
उत्सृष्टामथ तैः कोपाद्दीप्तायुधपरम्पराम् ।<br>
विच्छेद विशिखैः क्षिप्रं राघवश्चित्रलाघवः ॥ ५४७ ॥<br>
ततश्चतुर्दश शरान्संतप्तकनकोक्षितान् ।<br>
प्राहिणोद्यैर्बभुः क्षिप्रं विद्युत्परिचिता इव ॥ ५४८ ॥<br>
ते राक्षसान्विनिर्भिद्य स्पष्टान्विकटकङ्कटान् ।<br>
विविशुर्वसुधां दीप्तास्तेषां जीवा इवोत्कटाः ॥ ५४९ ॥<br>
ततो निपतितान्वीक्ष्य छिन्नपक्षानिवाचलान् ।<br>
राक्षसान्राक्षसी भीत्या क्रन्दन्ती प्रययौ द्रुतम् ॥ ५५० ॥<br>
खरोऽपि तद्गिरा ज्ञात्वा राघवाग्निपतङ्गताम् ।<br>
यातान्निशाचरान्वीरान्संनद्धो निर्ययौ द्रुतम् ॥ ५५१ ॥<br>
चतुर्दश सहस्राणि रक्षसां भीमकर्मणाम् ।<br>
सेनाग्रे निर्ययुस्तस्य त्रिदशत्रासकारिणः ॥ ५५२ ॥<br>
स तप्तकाञ्चनरथध्वजकङ्कटकार्मुकः ।<br>
बभौ दावानलव्याप्तः संचारीव महीधरः ॥ ५५३ ॥<br>
अथ राक्षससंभारात्कम्पमाने महीतले ।<br>
दुर्निमित्तगणः प्रायाद्धोरविप्लवतुल्यताम् ॥ ५५४ ॥</p>
<hr>
<p>रक्षःसैन्यसमुद्धूतधूलिग्रस्ते नभस्तले ।<br>
विन्यस्य लक्ष्मणे सीतां रामः कवचमादधे ॥ ५५५ ॥<br>
आमुक्तहेमकवचः सज्जप्राज्यशरासनः ।<br>
सुरद्विषां पुरस्तस्थौ स धूर्जटिरिवापरः ॥ ५५६ ॥<br>
ततः क्षणेन रक्षोभिः पूरिते राघवाश्रमे ।<br>
उदभूद्धोरगम्भीरः समराम्बरदुन्दुभिः ॥ ५५७ ॥<br>
तेन शब्देन महता त्रस्ताः समृगपक्षिणः ।<br>
दुद्रुवुस्तापसास्तूर्णमपुनर्वलिताननाः ॥ ५५८ ॥<br>
ततस्ते राक्षसा दृष्ट्वा पुरतस्तेजसां निधिम् ।<br>
राघवं कान्तमत्युग्रं तस्थुश्चित्रार्पिता इव ॥ ५५९ ॥<br>
सैन्यं निश्चलमालोक्य खरः प्रोवाच दूषणम् ।<br>
किमयं ध्वजिनीसङ्गः परसैन्यं न दृश्यते ॥ ५६० ॥<br>
एतदालोक्यतां तावदित्युक्तस्तेन दूषणः ।<br>
रथेन पृथुवेगेन सैन्यमध्याद्विनिर्ययौ ॥ ५६१ ॥<br>
स दृष्ट्वा राममत्युग्रकोदण्डं स्थितमग्रतः ।<br>
चण्डांशुमिव दुर्धर्षपरिवेषं जगत्क्षये ॥ ५६२ ॥<br>
परावर्त्य रथं तूर्णमभ्येत्य खरमब्रवीत् ।<br>
एष रामः स्थितो धन्वी रक्षसां गतिविघ्नकृत् ।<br>
येनैषां स्थगितानीव चेतांसि वचनानि च ॥ ५६३ ॥<br>
श्रुत्वेति क्रोधहविषा खरो वह्निर्ज्वलन्निव ।<br>
अभ्याद्रवत्स्वयं रामं रथेन धननादिना ॥ ५६४ ॥<br>
ततः क्षपाचराः सर्वे परिवार्य समन्ततः ।<br>
अदृश्यं चक्रिरे रामं प्रदीप्तायुधवर्षिणः ॥ ५६५ ॥<br>
तस्य निर्भिद्यमानस्य घोराभिः शस्त्रवृष्टिभिः ।<br>
किंशुकाशोकसंकाशं शोणितेनाभवद्वपुः ॥ ५६६ ॥</p>
<hr>
<p>ततः शितशरासारैर्निर्यद्भिः किरणोत्करैः ।<br>
चण्डांशुरिव दुःप्रेक्ष्यः सोऽभवत्त्रिदशद्विषाम् ॥ ५६७ ॥<br>
तेषां स्फुरत्प्रभापूरैः केयूरमणिकङ्कटैः ।<br>
हेमदीप्तशिरस्त्राणां कुण्डलैर्हेममण्डितैः ॥ ५६८ ॥<br>
भुजदण्डैः सकोदण्डैः सतोमरकरैः शरैः ।<br>
मातङ्गैर्भिन्नसर्वाङ्गैश्छिन्नकायैर्महाहयैः ॥ ५६९ ॥<br>
रथैरुन्मथितैश्छिन्नैश्छत्रैर्ध्वजगजैरपि ।<br>
चकार मेदिनीं रामश्छन्नामद्भुतविक्रमः ॥ ५७० ॥<br>
प्रभग्ने रक्षसां सैन्ये दूषणो मुनिदूषणः।<br>
चकारादृश्यमभ्येत्य रामं निर्विवरैः शरैः ॥ ५७१ ॥<br>
द्रुतशस्त्रशिलावर्षैर्दूषणाश्रमनिर्भरैः ।<br>
राक्षसैश्छाद्यमानोऽसौ धैर्याद्रिर्न व्यकम्पत ॥ ५७२ ॥<br>
जघान दूषणस्यास्य रथं रामः प्रमाथिनः ।<br>
सोऽप्यस्मै प्राहिणोद्धोरं गदापरिघपट्टिशम् ॥ ५७३ ॥<br>
ततश्चकर्त भल्लाभ्यां निर्जितारिव्रजौ भुजौ ।<br>
रामो विरामः पापानां दूषणस्य सभूषणौ ॥ ५७४ ॥<br>
स पपात पृथूरस्कः कृतबाहुर्द्रुमः सृजन् ।<br>
उत्तिष्ठति पुनः किंस्विदिति कम्पमिव क्षितेः ॥ ५७५ ॥<br>
दूषणे निहते घोरकोपदीप्ताः समाययुः ।<br>
महाकपालः स्थूलाक्षः प्रमाथी चेति दानवाः ॥ ५७६ ॥<br>
ते शूलपट्टिशप्रासवर्षिणस्तेजसां निधेः ।<br>
रामस्य पुरतश्चक्रुर्मेघलीलां रवेरिव ॥ ५७७ ॥<br>
ततो राघवदोर्दण्डकृष्टकोदण्डनिर्गता ।<br>
बाणपङ्क्तिरभूत्तेषां वीथीव यमसद्मनि ॥ ५७८ ॥<br>
सायकानामथ शतैः शतानि पिशिताशिनाम् ।<br>
सहस्त्रैश्च सहस्राणि जघान रघुनन्दनः ॥ ५७९ ॥</p>
<hr>
<p>१. &lsquo;क्रूर&rsquo; ख.</p>
<p>क्षयक्षणे राक्षसास्तं प्राप्तमेकमनेकताम् ।<br>
ददृशुर्विश्वसंहारविश्वरूपमिवान्तकम् ॥ ५८० ॥<br>
ततः स्वयं समायातो योद्धुं क्रोधोद्धतं खरम् ।<br>
निवार्य त्रिशिरा नाम राक्षसो राममद्रवत् ॥ ५८१ ॥<br>
स ललाटे त्रिभिर्बाणैदीप्तैर्विव्याध राघवम् ।<br>
ये प्रभाजटिलास्तस्य हेममालातुलां ययुः ॥ ५८२ ॥<br>
ततो मनोरथमिव च्छित्त्वा तस्य रथं शरैः ।<br>
स शिरांस्यहरत्त्रीणि शिखराणि गिरेरिव ॥ ५८३ ॥<br>
हते त्रिशिरसि क्रूरे रामेणाश्चर्यकारिणा ।<br>
भग्नेषु युधि रक्षःसु स्वयमभ्याद्रवत्खरः ॥ ५८४ ॥<br>
ततः खरशरासारापूरिते भुवनोदरे ।<br>
बभूव सर्वभूतानां संहाररजनीभ्रमः ॥ ५८५ ॥<br>
रामबाणहताग्राणां तेषां राक्षसपत्त्रिणाम् ।<br>
ज्यालाभिर्विद्युदुद्दाममालाङ्कमभवन्नभः ॥ ५८६ ॥<br>
ततश्चकर्त्त रामस्य मुष्टेश्चापं खरः शरैः ।<br>
रत्नकाञ्चनचित्रं च कवचं विकचप्रभम् ॥ ५८७ ॥<br>
अथान्यं वैष्णवं चापमादाय रघुनन्दनः ।<br>
हेमप्रभापरिकरं ध्वजं चिच्छेद रक्षसः ॥ ५८८ ॥<br>
ध्वजस्य पततस्तस्य स्फुटैर्मणिकणाश्रुभिः ।<br>
रक्षःश्रीः प्ररुरोदेव नववैरिपराभवात् ॥ ५८९ ॥<br>
दीप्ते निपतिते तस्य ध्वजे साक्षादिवौजसि ।<br>
वेश्येव कृपणस्याभूद्वीर्यसाम्यात्पराङ्मुखी ॥ ५९० ॥<br>
ततः खरस्यातिखरैः शरैर्दशरथात्मजः ।<br>
दारितः प्रोन्ममाथास्य रथं सारथिकार्मुकम् ॥ ५९१ ॥<br>
स हताश्वं समुत्सृज्य स्यन्दनं शरविक्षतः ।<br>
भुवि तस्थौ गदापाणिर्निहताशेयसैनिकः ॥ ५९२ ॥</p>
<hr>
<p>१. &lsquo;त्रिशिखो&rsquo; शा०. २. &lsquo;संहारे&rsquo; शा० ३. &lsquo;मुष्टौ&rsquo; ख. ४, &lsquo;कनक&rsquo; ख.</p>
<p>विषमे वर्तमानं तं विहस्योवाच राघवः ।<br>
विभूतिस्ते क्षयं याता पापमेवाक्षयं पुनः ॥ ५९३ ॥<br>
बत वाताकुलाश्वत्थदललोलाः खलश्रियः ।<br>
शरीरशेषतां यातो यद्भवान्रक्षसां विभुः ॥ ५९४ ॥<br>
न रथो न गजो नाश्वो न मित्त्राणि न मन्त्रिणः ।<br>
न बान्धवा वा तिष्ठन्ति पर्यन्ते सुकृतादृते ॥ ५९५ ॥<br>
कानि कानि न मिन्त्राणि स्निग्धाः के के न बान्धवाः ।<br>
संपद्व्यतिकरे पुंसां के न नाम निरन्तराः ॥ ५९६ ॥<br>
स्फुरन्ति तावदैश्वर्यकुसुमप्रकराः पुनः ।<br>
सर्वसंमार्जनी यावन्नोदेति कलुषा मतिः ॥ १९७ ॥<br>
अधुना तनुशेषोऽसि क्व नु ते ते पदानुगाः ।<br>
स्वार्जितान्येव कर्माणि प्रेयान्त्येव सहायताम् ॥ ६९८ ॥<br>
यत्त्वया मुनयः पाप भक्षिताः क्षणदाचर ।<br>
तदेवाद्य पुरः सर्वं पातकं तव धावति ॥ १९९ ॥<br>
नीचानां दुःसहायानामैश्वर्यक्रूरकर्मणाम् ।<br>
स्वप्नदृष्टमिवाशेषं प्रयाति स्मृतिशेषताम् ॥ ६०० ॥<br>
धर्मद्विषः प्रवृद्धस्य दुर्वृत्तस्य प्रमादिनः ।<br>
त एते मद्भुजोत्सृष्टा गुरवो गुरवः शराः ॥ ६०१ ॥<br>
राघवेणेत्यभिहिते खरः क्रोधाकुलोऽवदत् ।<br>
प्राकृतान्राक्षसान्हत्वा मूर्ख मिथ्या प्रगल्भसे ॥ ६०२ ॥<br>
अहो मोहादहंकारक्षीबः खलु विकथ्यसे ।<br>
भवन्ति महतामेव संपदो विपदस्तथा ॥ ६०३ ॥<br>
अनया गिरिघातिन्या गदया वज्ज्रवेगया ।<br>
शिरश्चतुरजिह्वस्य तव यातु सहस्रधा ॥ ६०४ ॥<br>
इत्युक्त्वास्मै गदां घोरां प्राहिणोत्कीर्णपावकाम् ।</p>
<hr>
<p>१. विभूतयः&rsquo; शा०. २. &lsquo;प्रभुः&rsquo; ख. ३. &lsquo;गच्छन्त्यन्ते&rsquo; ख. ४. &lsquo;तवैते&rsquo;, &lsquo;एते
ते&rsquo; इति वा स्यात्.</p>
<p>तरवस्तेजसा यस्याः प्रययुर्भस्मशेषताम् ॥ ६०५ ॥<br>
तामापतन्तीं कणशः काकुत्स्थः सायकैर्व्यधात् ।<br>
असंभृतां रिपुवधे जयाशामिव रक्षसाम् ॥ ६०६ ॥<br>
इयं ते प्रत्ययस्थानं मया निर्दारिता गदा ।<br>
किमन्यद्वलसर्वस्वं यथा दर्प इवाभवत् ॥ ६०७ ॥<br>
इत्युक्त्वा राघवः क्रूरैः शरैः खरमपूरयत् ।<br>
खरोऽपि तरुमुन्मूल्य राममेवाद्रवत्क्रुधा ॥ ६०८ ॥<br>
स्रवद्रुधिरपूरस्य तस्य हस्तगतं तरुम् ।<br>
चकार रामस्तिलशो जयशेषावलम्बनम् ॥ ६०९ ॥<br>
अथ रक्तवसामोदमत्तोऽथ पिशिताशनः ।<br>
राममेवाभ्ययाद्वेगाद्राहुः सूर्यमिवोत्कटः ॥ ६१० ॥<br>
ततो घोरतरं रामः शरं वज्रधरप्रियम् ।<br>
तं ससजोर्जितबलः संक्षयायैव रक्षसः ॥ ६११ ॥<br>
निर्गन्धस्तेन सहसा निषपात निशाचरः ।<br>
अकस्मात्माप्तविभवो दुर्नयेनैव दुर्जनः ॥ ६१२ ॥<br>
हते नक्तंचरे तस्मिन्प्रहृष्टाः परमर्षयः ।<br>
अभ्येत्यापूजयन्रामं सुरसिद्धगणैः सह ॥ ६१३ ॥<br>
इति खरदूषणवधः ॥ १९ ॥<br>
ततः शूर्पनखा दृष्ट्वा रक्षसां भीमकर्मणाम् ।<br>
कृतमेकेन रामेण घोरं कदनमाहवे ॥ ६१४ ॥<br>
जगाम रावणं स्मृत्वा लङ्कामातङ्कदूषिता ।<br>
व्योम्ना महाब्धिमुत्तीर्य शोकामर्षपुरःसरा ॥ ६१५ ॥<br>
सा प्रविश्य विमानाग्रसंगतं दशकन्धरम् ।<br>
ददर्श सचिवैः क्रूरैः सेव्यमान सभातले ॥ ६१६ ॥<br>
रक्तचन्दनशोणेन लक्षितं पृथुवक्षसा ।<br>
नीलसंध्यारुणाभेन तटेनेवाञ्जनाचलम् ॥ ६१७ ॥</p>
<hr>
<p>१. &lsquo;सुसंभृता&rsquo; ख.</p>
<p>शेषभोगानुकारेण हारेण हिमवर्चसा ।<br>
स्कन्धोल्लासितकैलासनिर्झरेणेव शोभितम् ॥ ६१८॥<br>
स्वर्वधूचामराधूतकिंचित्स्रस्तसितांशुकम् ।<br>
वेलापवनपर्यस्तफेनकूटमिवाम्बुधिम् ॥ ६१९ ॥<br>
अहंकारस्य महतो वेधसेव विनिर्मितम् ।<br>
निवासभवनं भूरि भुजस्तम्भविभूषणम् ॥ ६२० ॥<br>
बभ्रुभ्रूश्मश्रुकिरणप्रदीप्ताननकाननम् ।<br>
क्षयाभ्रमिव संवर्तदहनोद्गारदारुणम् ॥ ६२१ ॥<br>
वक्त्रं स्कन्धान्तरासक्ततमःसंघट्टपाटलैः ।<br>
स्पष्टदंष्ट्रांशुपटलैः समुद्घाटितदिक्तटम् ॥ १२२ ॥<br>
मण्डितं कुण्डलैः कर्णदोलारचितताण्डवैः ।<br>
कल्पान्तमिव मार्तण्डमण्डलैर्बहुभिर्वृतम् ॥ ६२३ ॥<br>
विचित्ररत्नमुकुटैराक्षिपन्तं गिरेः प्रभाम् ।<br>
तुङ्गशृङ्गवनोत्सङ्गनृत्यश्चित्रशिखण्डिनः ॥ ६२४ ॥<br>
अभिभूतेन्दुमहसा यशसा त्रिदिवौकसाम् ।<br>
भयपुञ्जे कृतेनेव च्छत्त्रव्याजेन सेवितम् ॥ ६२५ ॥<br>
ग्रस्तलोकेश्वरैश्वर्यैरुन्मूलितसुरोत्सवैः ।<br>
आसनैरायुधैर्दीप्तं विद्युद्भिरिच तोयदम् ॥ ६२६ ॥<br>
विधत्ते जययात्रासु यस्य प्रारम्भदुन्दुभिः ।<br>
त्रस्तप्रियापरिष्वङ्गसंविभागं दिवौकसाम् ॥ ६२७ ॥<br>
यद्भयान्निभृतं भानुरुदेत्यब्जस्मितावधि ।<br>
चरन्ति च शनैर्वल्लीविलासावधयोऽनिलाः ॥ ६२८ ॥<br>
रणे विमानितारातिर्यशस्त्रैलोक्यपुष्पकम् ।<br>
यो जहार कुवेरस्य विमानाग्र्यं च पुष्पकम् ॥ ६२९ ॥</p>
<hr>
<p>१. &lsquo;शिखरेणेव&rsquo; ख. २. &lsquo;सेवितम्&rsquo; ख, शा०. ३. &lsquo;विलास&rsquo; ख. ४. &lsquo;विभूषितम्&rsquo; ख. ५.
&lsquo;संरक्त&rsquo; ख. १७</p>
<p>जयाय सर्वजगतां हुत्वा वह्नौ शिरांसि यः ।<br>
सुरासुरप्रतापाग्निग्रासशिक्षामिवाकरोत् ॥ ६३० ॥<br>
यत्सैनिककरालूनकल्पपादपपल्लवाः ।<br>
क्रन्दन्तीव भयोद्भ्रान्तैर्भमरैर्नन्दनश्रियः ॥ ६३१ ॥<br>
ऐरावणोऽपि यद्भीत्या भृङ्गानां दानवर्जितः ।<br>
कदर्य इव भृत्यानां यातो निरुपजीव्यताम् ॥ ६३२ ॥<br>
सुन्दरीं सुन्दरी नाम तक्षकस्य प्रियां प्रियाम् ।<br>
यो जहार विषाहारं तं दृष्ट्वा विरहादिव ॥ ६३३ ॥<br>
दृष्ट्वा तमूचे सोच्छ्वासा छिन्ननासा निशाचरी ।<br>
जननी दुर्निमित्तानाममङ्गलकुटुम्बिनी ॥ ६३४ ॥<br>
अहो बत दुरारोहं शृङ्गमासाद्य संपदाम् ।<br>
आसन्नदुःसहापातः प्रसुप्तो न विवुध्यसे ॥ ६३५ ॥<br>
भूपतिं विभवक्षीबमविज्ञातक्षयोदयम् ।<br>
ग्राम्यं विदग्धनारीव न संपद्भजते चिरम् ॥ ६३६ ॥<br>
कार्यकालमतिक्रान्तं सुखासक्तो न वेत्ति यः ।<br>
अक्षयाः संक्षयमुखे हुतास्तेन विभूतयः ॥ ६३७ ॥<br>
दुर्दर्शनं व्यसनिनं त्यजन्ति नृपतिं प्रजाः ।<br>
पतिं वृद्धमिवेर्ष्यालुं कामिन्यो नवयौवनाः ॥ ६३८ ॥<br>
सर्वत्रानुप्तचारस्य प्रजाकार्याण्यपश्यतः ।<br>
अन्धस्य द्यूतगोष्ठीव स्ववशा श्रीर्न भूपतेः ॥ ६३९ ॥<br>
कवीनां प्रतिभा चक्षुः शास्त्रं चक्षुर्विपश्चिताम् ।<br>
ज्ञानं चक्षुर्महर्षीणां चराश्चक्षुर्महीभृताम् ॥ ६४० ॥<br>
क्लीबो यथा गृहाचारं न वेत्ति गृहिणीजितः ।<br>
राष्ट्रवृत्तिं न जानीते रतिवश्यस्तथा नृपः ॥ ६४१ ॥<br>
अहो बत परां कोटिमारूढोऽसि प्रमादिनः ।<br>
विभवस्तव विभ्रष्टो दीर्यते यशसा सह ॥ ६४२ ॥</p>
<p>कथं नाम न जानीषे घोरं व्यसनमागतम् ।<br>
आसन्नक्रकचाग्रेण लूनेयं श्रीलता तव ॥ ६४३ ॥<br>
राक्षसाः खरमुख्यास्ते रामेण रणशालिना ।<br>
नीताः सर्वे जनस्थाने दयिता बाष्पशेषताम् ॥ ६४४ ॥<br>
अनुद्योगहतारम्भा यरवेयं प्रभविष्णुता ।<br>
प्रयान्ति प्रसभं तस्य तेजांसि च यशांसि च ॥ ६४५ ॥<br>
मदमन्थरसंचारा विलासालसदृष्टयः ।<br>
दीपा इव न पश्यन्ति नृपाः स्वमपि विग्रहम् ॥ ६४६ ॥<br>
लोकपालान्समुत्पाट्य प्राप्य त्रैलोक्यधीरताम् ।<br>
चित्रं हतान्मनुष्येण नानुजान्वेत्सि सानुगः ॥ ६४७ ॥<br>
अल्पप्रदो बहुक्रोधः कृतवैरो निरुद्यमः ।<br>
प्राप्नोत्यवज्ञां नृपतिर्वेश्यारागीव निर्धनः ॥ ६४८ ॥<br>
छिनत्त्येवायसं शस्त्रमद्रव्यं विषयं विषम् ।<br>
नीचावसानप्रभवो मन्युर्मर्माणि मानिनाम् ॥ ६४९ ॥<br>
जितक्रोधस्य वीरस्य बन्दीकृतसुरस्त्रियः ।<br>
तवाप्यभग्नमानस्य मानुषेण पराभवः ॥ ६५० ॥<br>
लक्ष्मणेन सह भ्रात्रा रामो दशरथात्मजः ।<br>
रक्षसां दण्डकारण्ये मन्ये कालः समुत्थितः ॥ ६५१ ॥<br>
सीता नाम वरारोहा दृष्टा तस्य मया वधूः ।<br>
सोऽपि यद्वदनेनेन्दुः प्रयातः पुनरुक्तताम् ॥ ६५२ ॥<br>
सा कान्तिरपरिम्लाना ते गुणा गणनोचिताः ।<br>
नवं च तद्वपुस्तस्याः स्त्रीणामपि विलोभनम् ॥ ६५३ ॥<br>
त्वदर्थं हर्तुमिच्छामि यावत्तां चारुलोचनाम् ।<br>
रामानुजादयं तावन्मया प्राप्तः पराभवः ॥ ६५४ ॥<br>
इति रावणतर्जनम् ॥ २० ॥<br>
इति शूर्पनखावाक्यमाकर्ण्य दशकंधरः ।<br>
भ्रूभङ्गैर्दशभिः कुर्वन्कम्पलोला दिशो दश ॥ ६५५ ॥</p>
<p>कोऽयं रामः कथं रामः किंधर्मः किंपराक्रमः ।<br>
इति कोपाकुलालापनिर्घोषैः पूरयन्सभाम् ॥ ६५६ ॥<br>
जन्म कर्म च रामस्य श्रुत्वा स्वस्रा निवेदितम् ।<br>
विषादामर्षसंघर्षस्वेदार्द्रवदनः श्वसन् ॥ ६५७ ॥<br>
ध्यात्वा मुहूर्तमाकम्पवक्त्रव्यावर्तिकुण्डलः ।<br>
विसृज्य सचिवान्सर्वान्रथशालां ययौ स्वयम् ॥ ६५८ ॥<br>
स तत्र मेघनिर्घोषैः पिशाचचदनैः स्वरैः ।<br>
युक्तं समारुह्य रथं क्षणाद्व्योम व्यगाहत ॥ ६५९ ॥<br>
स व्रजन्रोषदीप्तोऽपि सीतामेव व्यचिन्तयत् ।<br>
मृत्युस्थानेऽपि मूर्खाणां करोति मदनः पदम् ॥ ६६० ॥<br>
रथेन हेमदीप्तेन व्रजतस्तस्य खे वपुः ।<br>
बभौ कनककूटस्य नीलाद्रेरिव सर्वतः ॥ ६६१ ॥<br>
स मन्दमारुतान्दोलिचन्दनागुरुपल्लवे ।<br>
तमालतालहिन्तालश्यामले जलधेस्तटे ॥ ६६२ ॥<br>
ददर्श दिव्यं न्यग्रोधं सुचन्द्रं नाम विश्रुतम् ।<br>
शतयोजनदीर्घाभिर्हेमशाखाभिरुज्ज्वलम् ॥ ६६३ ॥<br>
तस्य शाखाग्रदेशेषु वालखिल्या मरीचिषाः ।<br>
वैखानसाश्च मुनयश्चरन्ति विपुलं तपः ॥ ६६४ ॥<br>
अमृताहरणे यस्मिन्नादाय गजकच्छपौ ।<br>
तार्क्ष्यः कनकशैलाभः शाखायां समुपाविशत् ॥ ६६५ ॥<br>
चरणाक्रान्तिभग्नां तां शाखां मुनिजनावृताम् ।<br>
तद्रक्षायै समादाय ययौ व्योम्ना खगेश्वरः ॥ ६६६ ॥<br>
निषादविषयं हत्वा तया विपुलविग्रहः ।<br>
गत्वा जहार पीयूषं निर्जितत्रिदिवेश्वरम् ॥ ६६७ ॥<br>
तं दिव्यं तरुमारुह्य ददर्श दशकंधरः ।<br>
पारेसमुद्रमुन्निद्रतरुरम्यं तपोवनम् ॥ ६६८ ॥</p>
<hr>
<p>१. &lsquo;रूपः&rsquo; शा०. २. &lsquo;क्रोध&rsquo; शा०. ३. विचिन्तयन्&rsquo; शा०. ४. &lsquo;नीलाभ्रै&rsquo; शा०.</p>
<p>अचिरात्संस्थितं तत्र कृष्णाजिनजटाधरम् ।<br>
पुराणसचिवं प्राप मारीचं रजनीचरम् ॥ ६६९ ॥<br>
पूजितस्तेन विनयात्तमुवाच दशाननः ।<br>
कुर्वन्निगरिगुहागर्भं गर्जत्पर्जन्यविभ्रमम् ॥ ६७० ॥<br>
सचिवो धीमतां धुर्यः कार्याणां प्रथमा गतिः ।<br>
भवानेव सदास्माकं श्रीरक्षापरिखाचलः ॥ ६७१ ॥<br>
अभग्नप्रणयो नित्यं त्रैलोक्यविजयोत्सवे ।<br>
त्वद्बुद्धिविभवः पूर्वं पश्चान्मम पराक्रमः ॥ ६७२ ॥<br>
तुल्यं द्वावेव मे यातौ जगज्जयसहायताम् ।<br>
मन्त्रश्च मायागम्भीरः खड्गव्यग्रश्च मे भुजः ॥ ६७३ ॥<br>
ममायं श्रूयतामद्य यदपूर्वः पराभवः ।<br>
लज्जन्ते यत्कथामात्रे मन्मुखानि परस्परम् ॥ ६७४ ॥<br>
भ्रातरो मे महाशूरा जन्मस्थाने धृताः पुरा ।<br>
खरमुख्या हतास्तेऽद्य मनुष्येण पदातिना ॥ ६७५ ॥<br>
चतुर्दश सहस्राणि रक्षसां क्रूरकर्मणाम् ।<br>
हतानि मम रामेण भगिनी च विरूपिता ॥ ६७६ ॥<br>
कान्ता तस्यास्ति दयिता सीतानाम सितस्मिता ।<br>
लावण्यबिन्दवो यस्याः पुपुषुः कमलेन्दवः ॥ ६७७ ॥<br>
मायामृगतनुं कृत्वा तां पुरो रत्नविग्रहम् ।<br>
हत्वा सलक्ष्मणं रामं हन्तुमिच्छामि तामहम् ॥ ६७८ ॥<br>
ततस्तया स रहितः क्रियाहीन इव द्विजः ।<br>
लुप्तशक्तिर्मम परं सुखच्छेद्यो भविष्यति ॥ ६७९ ॥<br>
श्रुत्वेति वक्रं मारीचः क्षपाचरपतेर्वचः ।<br>
तमूचे त्रासशुष्कास्यः कम्पमानः कृताञ्जलिः ॥ ६८० ॥<br>
बत लङ्कापते कोऽयं जातस्ते मतिविप्लवः ।<br>
अन्तं यास्यति यो मन्ये विभवस्य कुलस्य च ॥ ६८१ ॥</p>
<hr>
<p>१. &lsquo;जन्मापूर्वः&rsquo; शा०.</p>
<p>धूर्ताः प्रियं वदन्त्येव मूर्खाः शृण्वन्ति च प्रियम् ।<br>
न वदन्ति न शृण्वन्ति सर्वथा साधवोऽप्रियम् ॥ ६८२ ॥<br>
ऐश्वर्यपद्ममधुपा धूर्ता मधुरवादिनः ।<br>
विशन्त्येवाशयं राज्ञामवमानपराङ्मुखाः ॥ ६८३ ॥<br>
धूर्तानां मधुरा वाणी मधुरा वल्लभा यथा ।<br>
न तथेन्दुर्न मदिरा न मृगाक्षी न वल्लकी ॥ ६८४ ॥<br>
हितोपदेशविद्वेषकलुषाभिमुखी मतिः ।<br>
जनस्य जायते जातु विनाशायोद्यते विधौ ॥ ६८५ ॥<br>
अकार्यप्रणयी घोरो राज्ञां प्रायेण दुर्नयः ।<br>
महतो राज्यवृक्षस्य मूलघाती परश्वधः ॥ ६८६ ॥<br>
देहिनां नूनमासन्ने दुःसहव्यसनानले ।<br>
प्रथमं मोहधूमेन मलिनीक्रियते मतिः ॥ ६८७ ॥<br>
समदप्रमदापाङ्गभङ्गभङ्गुरविभ्रमाः ।<br>
सत्यं विभूतयो राज्ञां मतिमोहपिशाचिकाः ॥ ६८८ ॥<br>
म्लायन्ति क्षिप्रभोगेन निःसारविरसान्तराः ।<br>
वेश्या चित्रद्युतिर्माला श्रीश्च दूरमनोहरा ॥ ६८९ ॥<br>
कष्टं केनोपदिष्टस्ते दुःसहो मोहविभ्रमः ।<br>
घोरस्ते संपदां योऽयं क्षयहेतुरिवोत्थितः ॥ ६९० ॥<br>
अहो बत न जानीषे रामस्याद्भुतकर्मणः ।<br>
चारहीनः प्रमादी च यशस्त्रैलोक्यविश्रुतम् ॥ ६९१ ॥<br>
विश्वामित्रमखत्राणे स शरं प्राहिणोन्मयि ।<br>
क्षिप्तोऽहं जलधेः पारे यत्पक्षपवनैः क्षणात् ॥ ६९२ ॥<br>
कथं नु दयितां तस्य सीतामग्निशिखामिव ।<br>
शिशुदंष्ट्रामिव हरेर्मोहादादातुमिच्छसि ॥ ६९३ ॥<br>
चूडामणिमिवादाय शिरसा शासनं पितुः ।<br>
चरत्यरण्ये काकुत्स्थः क्षपयन्घोरराक्षसान् ॥ ६९४ ॥</p>
<p>दुरन्तमृत्युचरणे मैथिलीहरणे मया ।<br>
नवातङ्कहतां लङ्कां विधवामिव मा कृथाः ॥ ६९५ ॥<br>
ये मदत्यक्तमर्यादा न शृण्वन्ति हितं वचः ।<br>
तेषां मृत्युं प्रयातानां न पुनः संगमः श्रिया ॥ ६९६ ॥<br>
मुनिमांसाशनक्रूरो राक्षसाभ्यामहं सह ।<br>
कदाचिद्दण्डकारण्ये संप्राप्तो राघवाश्रमम् ॥ ६९७ ॥<br>
स मां सानुगमालोक्य मुनिरक्षाकृतक्षणः ।<br>
धनुराकृष्य दीप्ताग्नां प्राहिणोत्सायकत्रयीम् ॥ ६९८ ॥<br>
त्रस्तो जवादहं मुक्तस्तौ तु रात्रिंचरौ हतौ ।<br>
आयुःशेषे कृतान्तोऽपि नूनं याति वयस्यताम् ॥ ६९९ ॥<br>
ततः प्रभृति संन्यस्तशस्त्रोऽयं त्यक्तकिल्विषः ।<br>
त्रासात्तापसतां यातो वैराग्यं रक्षसां कुतः ॥ ७०० ॥<br>
तपोवनेऽस्मिन्पश्यामि सजटावल्कलान्भयात् ।<br>
वृक्षानपि पृथुस्कन्धान्राघवान्सशिलीमुखान् ॥ ७०१ ॥<br>
दिवि दिक्षु क्षितौ स्वप्ने सजने विजने पुनः ।<br>
सत्यं रामसहस्राणि भयात्पश्यामि तन्मयः ॥ ७०२ ॥<br>
राज्यं रात्रिश्च रामा च रागो राजाथ राशयः ।<br>
रामनामाङ्कवर्णाङ्कास्त्रासं संजनयन्ति मे ॥ ७०३ ॥<br>
त्याज्या यदि न ते लक्ष्मीर्जीवितं यदि वल्लभम् ।<br>
तन्मुञ्च रामवैरेच्छां प्रमाणं यदि मद्वचः ॥ ७०४ ॥<br>
इति नीतिमतः पथ्यं मारीचस्येति तद्वचः ।<br>
श्रुत्वा बभाषे लङ्केशः किंचिदागतविक्रियः ॥ ७०५ ॥<br>
अहो बतातिवीरस्य तवाप्यसदृशं वचः ।<br>
श्रूयते कालजीर्णं वा सर्वमेव विपर्ययात् ॥ ७०६ ॥<br>
प्रतिपक्षपदे मर्त्यस्तत्रापि नयचिन्तनम् ।<br>
किं किं लज्जार्हमस्माभिः सीतालोभेन न श्रुतम् ॥ ७०७ ॥</p>
<hr>
<p>१. &lsquo;तेषामुष्णीसहासिन्या&rsquo; ख; &lsquo;तेषामुत्रस्य यातानां शा० २. &lsquo;नामाद्यवर्णा&rsquo;
ख,</p>
<p>अधुनैवंविधं वृद्ध न वक्तव्यं त्वया वचः ।<br>
कर्तव्यमेव तु पुनर्भक्तियोगान्मयेप्सितम् ॥ ७०८ ॥<br>
यदि रामशरापातसंपाताद्भयमीक्षसे ।<br>
प्रियं कार्यमकृत्वा मे जीविताशापि ते कुतः ॥ ७०९ ॥<br>
तस्मात्कुरुष्वाभिमतं मम प्रणयिनो विभोः ।<br>
स्वामिसंमानपाथेयं धर्म्यं च निधनं सताम् ॥ ७१० ॥<br>
श्रुत्वेति दशकण्ठस्य मारीचः कठिनं वचः ।<br>
उवाच निःश्वसन्ध्यात्वा दैवस्याज्ञामकुण्ठिताम् ॥ ७११ ॥<br>
अहो बत दुरन्तोऽयं दुःसहस्तव दुर्ग्रहः ।<br>
यः शमं यास्यति व्यक्तं सहैश्वर्यसुखादिभिः ॥ ७१२ ॥<br>
प्रत्यासन्नविनाशानां हितविद्वेषकारिणाम् ।<br>
आतुराणामिवापथ्ये प्रायेणाभ्यधिका रुचिः ॥ ७१३ ॥<br>
स्वच्छन्दकारिणो धातुः शासनान्न्यायवर्त्मनः ।<br>
भ्रष्टं कः क्षमते धर्तुं श्वभ्रादिव महागजम् ॥ ७१४ ॥<br>
सुचिराद्बत शत्रूणां फलितस्ते मनोरथः ।<br>
ऐश्वर्यतुङ्गशृङ्गाग्रात्स्वयं निपतितोऽसि यत् ॥ ७१५ ॥<br>
रामोऽभिरामचरितो विरामः शत्रुसंपदाम् ।<br>
गुणारामः कथं नाम चरामस्तस्य विप्रियम् ॥ ७१६ ॥<br>
मोहादहृदयस्यान्तर्यत्नन्यस्तं हितामृतम् ।<br>
न राहोरिव निःशेष मुहूर्तमपि तिष्ठति ॥ ७१७ ॥<br>
तस्मात्प्राणपणेनाद्य करोम्यभिमतं तव ।<br>
प्रत्युपस्थितनाशानां नाशायैव हि संगमः ॥ ७१८ ॥<br>
इतो रघुपतेर्बाणस्त्वमितो मृत्युचोदितः ।<br>
किं करोमि त्वदर्थं मेऽवरं रामाद्वधो वरः ॥ ७१९ ॥<br>
शृणु चेदं समुत्पाद्य वैरं रामेण धन्विना ।<br>
त्रिदिवे भुवि पाताले न ते स्थानं भविष्यति ॥ ७२० ॥</p>
<hr>
<p>१. &lsquo;नः प्रभोः&rsquo; क.</p>
<p>करोमीति वचः श्रुत्वा मारीचस्य दशाननः ।<br>
शतकर्ण इव क्षिप्रं कुम्भकर्णाग्रजोऽभवत् ॥ ७२१ ॥<br>
इति मारीचवाक्यम् ॥ २१ ॥<br>
ततः स्यन्दनमारोप्य मारीचं राक्षसेश्वरः ।<br>
निजव्यसनविस्तीर्णं विवेश विवशो वनम् ॥ ७२२ ॥<br>
दण्डकारण्यमासाद्य तालतालीनिरन्तरम् ।<br>
पुंनागबकुलाशोककर्णिकारवनोज्ज्वलम् ॥ ७२३ ॥<br>
निषण्णनिर्भयमृगाकीर्णकान्ततपोवनम् ।<br>
फुल्लवल्लीवितानाग्रगुञ्जन्मञ्जुकपिञ्जलम् ॥ ७२४ ॥<br>
निर्यन्निर्झरझाङ्कारश्रुतिमन्थरकुञ्जरम् ।<br>
संसर्पत्फेनपटलीदुकूलधवलापगम् ॥ ७२५ ॥<br>
संचरद्दिव्यललनाचरणाङ्कितसैकतम् ।<br>
मुनिकन्यावलिन्यग्रपुष्पनीवारपल्लवम् ॥ ७२६ ॥<br>
वराहमहिषश्यामं समेघौघमिवाम्बरम् ।<br>
साट्टहासमिव स्फारिस्फुरत्केसरिकेसरम् ॥ ७२७ ॥<br>
जटालमिव संचारिचमरीचारुचामरम् ।<br>
बहुनेत्रमिवालोलशिखण्डिकृतताण्डवम् ॥ ७२८ ॥<br>
सरोमाञ्चमिवोदञ्चन्नवशष्पमुखाङ्कुरम् ।<br>
जातस्वेदमिवोन्मीलदवश्यायपयःकणम् ॥ ७२९ ॥<br>
सनिःश्वासमिव स्फूर्जत्कुसुमामोदमारुतम् ।<br>
साकम्पमिव सावेगविहङ्गाघूर्णितद्रुमम् ॥ ७३० ॥<br>
प्रहृष्टमिच सूर्यांशुविकसन्नलिनीवनम् ।<br>
नवोन्मादमिवोत्तुङ्गप्लवङ्गवलयाकुलम् ॥ ७३१ ॥<br>
उद्वीक्ष्य कुसुमोद्भूतरेणुप्रावरणं वनम् ।<br>
ऊचे क्षपाचरपतिः मारीचं प्रणयानतः ॥ ७३२ ॥<br>
अयं स सीताललितालोकनामृतनिर्झरः ।<br>
धाम कामस्य मारीच रुचिरो राघवाश्रमः ॥ ७३३ ॥</p>
<p>१८</p>
<p>भिन्नेन्द्रनीलसच्छायनिबिडैः कदलीवनैः ।<br>
विभात्येषा शुकश्यामकञ्चुकीवाश्रमस्थली ॥ ७३४ ॥<br>
अत्र सा मन्मथमही मैथिली पृथुलोचना ।<br>
व्यक्तं वसति वैलक्ष्यकारिणी हारिणी दृशाम् ॥ ७३५ ॥<br>
अन्तर्हितो भवन्क्षिप्रं सिद्ध्यै मायामहोदधेः ।<br>
इत्युक्तो दशकण्ठेन मारीचः प्रययौ पुरः ॥ ७३६ ॥<br>
सोऽभवद्रत्नहरिणः कचस्काञ्चनमौक्तिकः ।<br>
समस्तकौतुकवासो रसो मूर्त इवाद्भुतः ॥ ७३७ ॥<br>
प्रवालशृङ्गो रत्नाभः स बभौ मौक्तिकाङ्कितः ।<br>
सफेनमणिकल्लोलः संचारीव महोदधिः ॥ ७३८ ॥<br>
रत्नान्युच्चित्य विहितः सजीवो रावणाज्ञया ।<br>
हस्तोपायनसारङ्ग इव रोहिणभूभृताम् ॥ ७३९ ॥<br>
गर्भवासे सुधाम्भोधौ संक्रान्तमणिमौक्तिकः ।<br>
च्युतोऽङ्कादिव चन्द्रस्य दशग्रीवभयान्मृगः ॥ ७४० ॥<br>
चतुरश्चारुसंचारी संचरन्नाश्रमे पुनः ।<br>
ययौ सितासिताताम्रो वनलक्ष्मीकटाक्षताम् ॥ ७४१ ॥<br>
कुसुमावचयासक्ता मैथिली तं व्यलोकयत् ।<br>
संसारवैचित्र्यकृतो विधातुरिव वर्णकम् ॥ ७४२ ॥<br>
निर्वर्ण्य तमभूत्सीता क्षिप्रमाश्चर्यनिश्चला ।<br>
वस्तु सातिशयं कस्य न मुष्णाति हठान्मनः ॥ ७४३ ॥<br>
विस्मिता राममभ्येत्य सा बभाषे सितस्मिता ।<br>
हसन्ती पुष्पवल्लीनां भृङ्गान्वदनसौरभैः ॥ ७४४ ॥<br>
आर्यपुत्र विचित्रोऽयं कनकाङ्गः कुरङ्गकः ।<br>
करोति नयनानन्दं मणिमद्विन्दुसुन्दरः ॥ ७४५ ॥<br>
आस्तीर्णमासनं कान्तमस्य चित्रेण चर्मणा ।<br>
उचितं त्वत्सनाथायाः शयनं च ममेप्सितम् ॥ ७४६ ॥</p>
<p>इति सीतावचः श्रुत्वा दृष्ट्वा हेममयं मृगम् ।<br>
उवाच रामः सौमित्त्रिं स्मितधौताधरद्युतिः ॥ ७४७ ॥<br>
पश्य लक्ष्मण चित्राङ्गः सारङ्गो रत्नभूतिभिः ।<br>
करोति त्वचि लुब्धाया जानक्याः कौतुकोत्सवम् ॥ ७४८ ॥<br>
जृम्भमाणस्य पश्यास्य पद्मरागमयीमिव ।<br>
जिह्वां दशनमुक्तालीमध्यनायकतां गताम् ॥ ७४९ ॥<br>
चतुर्भिविद्रुममयैः शृङ्गः कुटिलकोटिभिः ।<br>
कीर्णांशुभिः करोत्येष दिशः पल्लविता इव ॥ ७९० ॥<br>
एषोऽहमस्य पदवीं व्रजाम्याकृष्टकार्मुकः ।<br>
भवता त्वप्रमत्तेन रक्ष्या जनकनन्दिनी ॥ ७५१ ॥<br>
इत्युक्त्वा चापमाकृष्य रामः सारङ्गमाद्रवत् ।<br>
तूर्णं व्रजन्तं वेगेन मनोरथमिवात्मनः ॥ ७५२ ॥<br>
इति मृगदर्शनम् ॥ २२ ॥<br>
क्व दृष्टो हेमहरिणः का स्पृहा तस्य चर्मणि ।<br>
प्रायेणादीयते मोहः कर्मणा महतामपि ॥ ७५३ ॥<br>
क्वचिदन्तर्हितं क्षिप्रं क्वचित्प्रकटविग्रहः ।<br>
मेघपुञ्जावृते व्योम्नि शशीव स ययौ मृगः ॥ ७५४ ॥<br>
जगाम रामस्तेनाशु कृष्टो विस्मयकारिणा ।<br>
चित्रमायाप्रसङ्गेन संसारेणेव सक्तधीः ॥ ७५५ ॥<br>
तस्मै मुमोच काकुत्स्थः सायकं ब्रह्मनिर्मितम् ।<br>
प्राग्भिन्नहृदयो येन मृगोऽभूत्क्षणदाचरः ॥ ७५६ ॥<br>
तालमात्रं समुत्प्लुत्य स पपात शराहतः ।<br>
दंष्ट्राकरालवक्राग्रनिर्यद्रुधिरनिर्झरः ॥ ७५७ ॥<br>
मायया स समालम्ब्य रामस्य सदृशं वरम् ।<br>
हा लक्ष्मण हतोऽस्मीति चुक्रोश करुणस्वरम् ॥ ७५८ ॥</p>
<hr>
<p>१. &lsquo;भङ्गिभिः&rsquo; शा०. २. &lsquo;प्राप्य&rsquo; ख; &lsquo;मध्ये&rsquo; स्यात्.</p>
<p>भ्रातुराक्रन्दनं श्रुत्वा लक्ष्मणो नूनमेष्यति ।<br>
रावणस्तद्विरहितामवाप्स्यति स: मैथिलीम् ॥ ७५९ ॥<br>
इति ध्यात्वा विनद्योच्चैर्लक्ष्मणेत्याकुलेन्द्रियः ।<br>
प्राणाँस्तत्याज मारीचो न च भक्तिं निजप्रभोः ॥ ७६०॥<br>
इति मारीचवधः ॥ २३ ॥<br>
रामस्तं निहतं दृष्ट्वा निशाचरमशङ्कतः ।<br>
पूर्वं कथयतिः प्रायो मनः पुंसः शुभाशुभम् ॥ ७६१ ॥<br>
अदूरान्मैथिली श्रुत्वा पत्युरार्तस्वरं सती ।<br>
रक्षःपराभवत्रस्ता तूर्णं लक्ष्मणमभ्यधात् ॥ ७६२ ॥<br>
गच्छ जानीहिः सौमित्त्रे मित्त्रं भ्रातरमागतम् ।<br>
रक्षसां बहुमायानां वीरं निपतितं मुखे ॥ ७६३ ॥<br>
स ते गुरुः सखा बन्धुः प्रियाः प्राणा बहिश्चराः ।<br>
अरण्ये निःसहायोऽस्मिन्नार्हत्यरिपराभवम् ॥ ७६४ ॥<br>
वचः श्रुत्वेति जानक्याः सौमित्त्रिर्धैर्यसागरः ।<br>
तामूचे मा कृथाः शङ्कां मिथ्यैवार्यपराक्रमे ॥ ७६५ ॥<br>
रणेष्वभिमुखस्तस्य न जातोऽद्यापि किं तु ते ।<br>
ललनासुलभं स्नेहवैक्लव्यं जृम्भतेतराम् ॥ ७६६ ॥<br>
नूनं रामं न जानीषे भर्तुर्विक्रममूर्जितम् ।<br>
त्रायस्वेति कथं भ्रातुस्तस्य वक्त्रे वचः स्फुरेत् ॥ ७६७ ॥<br>
व्रजामि कथमार्येण कृष्णसारानुकारिणा ।<br>
धृतोऽहं तव रक्षायै राक्षसा हि वहुच्छलाः ॥ ७६८ ॥<br>
लक्ष्मणेनेत्यभिहिते निशम्य जनकात्मजा ।<br>
ऊचे त्रासाद्धि दैत्यानां कोपस्य च वशं गता ॥ ७६९ ॥<br>
अभग्नविक्रमस्यापि निश्चितौ न जयाजयौ ।<br>
निगीर्णः किं न वृत्रेण देवो वज्रधरः पुरा ॥ ७७० ॥<br>
भ्रातुराक्रन्दनं श्रुत्वा कथं निःसंभ्रमो भवान् ।</p>
<p>भ्रातरः शत्रवो नूनं पुंसामेकार्थभागिनः ॥ ७७१ ॥<br>
स्वजनाद्भयमस्तीति तत्त्वज्ञाः सत्यमूचिरे ।<br>
क्षयक्षणेषु जागर्ति नः विज्ञातान्तरः परः ॥ ७७२ ॥<br>
क एवं नाम जानीते मिथ्याप्रणययन्त्रितः ।<br>
यद्भ्रातापिः प्रियो भ्रातुर्विनिपातं प्रतीक्षते ॥ ७७३ ॥<br>
व्यक्तं स्फुरति ते कापि पापादनुचिता मतिः ।<br>
जानन्नपि न जानीषे येन मां भर्तृजीविताम् ॥ ७७४ ॥<br>
श्रुत्वेति सीतावक्त्रेन्दोः कलङ्कमिव वाच्यताम् ।<br>
भीतो बभूव सौमित्त्रिर्वज्रेणेव विदारितः ॥ ७७५ ॥<br>
सोऽब्रवीत्प्राञ्जलिः सीतां मातस्त्वं दैवतं मम ।<br>
न युक्तमुत्सहे वक्तुं वाग्बाणनिहतस्त्वया ॥ ७७६ ॥<br>
दृढग्रहा अप्यबलाः पेशलाः कुटिलाशयाः ।<br>
मित्त्रभ्रातृविभेदिन्यः सर्वथा कुटिलाः स्त्रियः ॥ ७७७ ॥<br>
गुणा जनापवादान्ताः दुष्पुत्रान्ताः कुलस्त्रियः ।<br>
स्त्रीभेदान्ताः सुहृत्स्नेहा दुर्नयान्ताश्च संपदः ॥ ७७८ ॥<br>
मातस्त्वया दुरुक्तेऽस्मिन्साक्षिणो हि वनेचराः ।<br>
व्रजामि राघवं द्रष्टुं पान्तु त्वां वनदेवताः ॥ ७७९ ॥<br>
इत्युक्त्वा विमनास्तूर्णं परिम्लानाननः श्वसन् ।<br>
जगाम रामपदवीं लक्ष्मणः क्ष्मां विलोकयन् ॥ ७८० ॥<br>
इति लक्ष्मणप्रयाणम् ॥ २४ ॥<br>
अत्रान्तरे दशग्रीवे प्रविष्टे काननं स्वयम् ।<br>
भयाच्चकम्पिरे वृक्षाः प्रययौ न च मारुतः ॥ ७८१ ॥<br>
त्वङ्गत्तुङ्गतरङ्गाग्रभङ्गिन्योऽपि शनैः शनैः।<br>
तरङ्गिण्यो ययुर्भीत्या मूकसारसनूपुराः ॥ ७८२ ॥<br>
ततः पिधाय विपुलं विग्रहं दशकंधरः ।<br>
भिक्षुरूपोऽभवद्वृद्धः स्नायुशेषतनुः श्वसन् ॥ ७८३ ॥</p>
<hr>
<p>१. &lsquo;भाविनः&rsquo; क; शा०.</p>
<p>मुण्डः कमण्डलुच्छत्त्रदण्डाङ्कः श्रमकम्पितः ।<br>
योगीव ध्यानलोलाक्षः सीतामन्तर्विचिन्तयन् ॥ ७८४ ॥<br>
भुजङ्ग इव संछन्नः कुटिलस्तृणपल्लवैः ।<br>
ददर्शाभ्येत्य वैदेहीं राहुः शशिकलामिव ॥ ७८५ ॥<br>
आसीनां पर्णशालाग्रे पीतकौशीयकांशुकाम् ।<br>
लतामिवानिलोदञ्चत्पुष्पकिञ्जल्कपिञ्जराम् ॥ ७८६ ॥<br>
तामुत्फुल्लपलाशाक्षीं संवीक्ष्य नलिनाननाम् ।<br>
जगाम कामस्य वशं वशीकृतजगत्त्रयः ॥ ७८७ ॥<br>
लुलितां व्याजभीत्येव सकम्पविकलाक्षराम् ।<br>
प्रत्यग्रमदनाकारो गद्गदां गिरमादधे ॥ ७८८ ॥<br>
शृङ्गारशिक्षाकरिणी हरिणी हारिलोचना ।<br>
का त्वं लावण्यनलिनी मलिनीकृतचन्द्रिका ॥ ७८९ ॥<br>
इमौ ते कुरुतः कान्तिं करौ कमलकोमलौ ।<br>
तारुण्यपारिजातस्य नवपल्लवविभ्रमम् ॥ ७९० ॥<br>
इयं ते कान्तितटिनी हारफेनावली सिता ।<br>
चक्रवाकयुगेनेव स्तनद्वन्द्वेन भूषिता ॥ ७९१ ॥<br>
क्षयक्षीणस्य शशिनो दग्धस्य च मनोभुवः ।<br>
धात्रा त्वं निर्मिता सुभ्रु कच्चित्संजीवनौषधिः ॥ ७९२ ॥<br>
रक्ताधरदलं नेत्रभ्रमरं स्मितकेसरम् ।<br>
इदं ते भाति कान्तिश्रीनिवासकमलं मुखम् ॥ ७९३ ॥<br>
नेदमप्सरसां रूपं गन्धर्वीणां कथैव का ।<br>
दूरे विद्याधरस्त्रीणां कासि कस्य कुतोऽथ वा ॥ ७९४ ॥<br>
अस्मिन् घोतरव्यालरक्षःपक्षिगणे वने ।<br>
कथमेकैव वससि स्रस्तेवेन्दुद्युतिर्दिवः ॥ ७९५ ॥<br>
गेहे त्रैलोक्यजयिनामिदमर्हति ते वपुः ।<br>
उत्तुङ्गरत्नहर्म्याग्रशृङ्गोत्तुङ्गावतंसकम् ॥ ७९६ ॥</p>
<p>इति क्षपाचरपतेः श्रुत्वा जनकनन्दिनी ।<br>
चकारातिथ्यसत्कारं निर्व्याजमुनिगौरवात् ॥ ७९७ ॥<br>
तस्मै निजकुलं रामवृत्तान्तं च निवेद्य सा ।<br>
मद्भर्तुर्लप्स्यसे पूजां प्रतीक्षस्वेत्युवाच तम् ॥ ७९८ ॥<br>
स सीतावचनं श्रुत्वा प्रसह्य हरणोत्सुकः ।<br>
तामूचे दन्तकिरणैर्दंष्ट्रां प्रकटयन्निव ॥ ७९९ ॥<br>
अहं स विश्वविजयी वसतिः सर्वसंपदाम् ।<br>
द्रावणस्त्रिदशेन्द्रस्य रावणो लोकरावणः ॥ ८०० ॥<br>
हेमप्रकारजघना सरिन्नाथोर्मिमेखला ।<br>
रत्नांशुकवती लङ्का निःशङ्कायतनं मम ॥ ८०१ ॥<br>
अविश्रान्तोत्सवा सा श्रीस्ते भोगाश्चावियोगिनः ।<br>
त्वत्संगमेन मे यान्तु त्रैलोक्यस्पृहणीयताम् ॥ ८०२ ॥<br>
भ्रातुर्वैश्रवणस्यापि विमानं मानिनो मया ।<br>
अग्र्यमैश्वर्यवृक्षस्य पुष्पकं पुष्पकं हृतम् ॥ ८०३ ॥<br>
सुरैस्त्रैणं तृणं मन्ये न धीर्विद्याधरीषु मे ।<br>
शोचामि सुभ्रु वीक्ष्य त्वामन्यस्त्रीक्षपितं वयः ॥ ८०४ ॥<br>
धिक्सुखं त्वद्विहीनानां का विभूतिस्त्वया विना ।<br>
अकाम एव कामोऽसौ यस्य त्वं नावलम्बनम् ॥ ८०५ ॥<br>
प्रसादः क्रियते सुभ्रु विहारस्तव रोचताम् ।<br>
मया सह विशालाक्षि लङ्कोपवनभूमिषु ॥ ८०६ ॥<br>
यत्प्रसादं प्रतीक्षन्ते सुरगन्धर्वकिंनराः ।<br>
प्रणयी ते जनः सोऽयं स्वदारेषु निरादरः ॥ ८०७ ॥<br>
श्रुत्वैतत्कोपसंतप्ता वज्रपातोपमं वचः ।<br>
जगाद जानकी रूक्षं सती मानेन निर्भया ॥ ८०८ ॥<br>
अहो बतातिविषमं विषं पातुं समीहसे ।<br>
यस्वामोदेन समदः सानुगो न भविष्यसि ॥ ८०९ ॥</p>
<p>गुणरत्नसुधाम्भोधिर्नयनानन्दबान्धवः ।<br>
औचित्यस्योचितं धाम श्यामः कमललोचनः ॥ ८१० ॥<br>
विश्वरक्षामणिर्वीरः पतिर्मे धन्विनां वरः ।<br>
प्रांशुः प्राज्यभुजस्तम्भस्तम्भितारिमनोरथः ॥ ८११ ॥<br>
भगीरथ इवानल्पसर्पत्कीर्तिसुरापगः ।<br>
यस्याग्रे न प्रकाशन्ते तेजांसि च तपांसि च ॥ ८१२ ॥<br>
प्रतापधाम्नस्तस्याहं रामस्य सहचारिणी ।<br>
प्रभेव भास्वतो नित्यं निशाचरकुलाशनेः ॥ ८१३ ॥<br>
तां स्प्रष्टुमिच्छसि कथं मोहान्मां त्यक्तजीवितः ।<br>
जिह्वामिव गजारातेर्जृम्भमाणस्य जम्बुकः ॥ ८१४ ॥<br>
मोहोऽयं ते निपातो वा विपाकः कुकृतस्य वा ।<br>
ऐश्वर्यं कुलमात्मानं यत्स्वयं हन्तुमिच्छसि ॥ ८१५ ॥<br>
आसन्नदुःसहापातात्त्वत्तो व्यक्तं क्षपाचर ।<br>
संपन्मूलहताद्वृक्षाद्विहंगालीव विद्रुता ॥ ८१६ ॥<br>
रामस्य विप्रिये कस्त्वं मत्तेभस्येव गर्दभः ।<br>
शार्दूलस्येव शशकः सुपर्णस्येव वायसः ॥ ८१७ ॥<br>
इति सीतावचः श्रुत्वा सकोपो राक्षसेश्वरः ।<br>
ऊचे कन्दर्पकारुण्यात्क्रूरोऽपि मधुराक्षरम् ॥ ८१८ ॥<br>
न मामर्हसि लोलाक्षि प्रत्याख्यातुं शुचिस्मिते ।<br>
यस्याज्ञा त्रिदशाधीशशिखाशेखरशालिनी ॥ ८१९ ॥<br>
असिन्ममाननवने रुषा भ्रूभङ्गसंगते ।<br>
निपतन्ति विमानेभ्यः स्रस्तायुधधराः सुराः ॥ ८२० ॥<br>
नोप्णांशुस्तापमादत्ते मद्भयाद्भीरुमारुताः ।<br>
नोद्धतं परिसर्पन्ति विनीताः सेवका इव ॥ ८२१ ॥<br>
अस्तु त्रैलोक्यलक्ष्मीस्ते सपत्नी मत्परिग्रहात् ।<br>
त्वत्संगमसुधासिक्ता भवन्तु मम संपदः ॥ ८२२ ॥</p>
<p>अल्पायुषा मनुष्येण किं रामेण हतौजसा ।<br>
तं कञ्चुकं भुजंगीव त्यज दिव्योपभोगिनी ॥ ८२३ ॥<br>
श्रुत्वा तत्कोपताम्राक्षी कम्पिता जनकात्मजा ।<br>
आज्यप्रज्वलितेवाग्नेः शिखा प्रोवाच रावणम् ॥ ८२४ ॥<br>
विनष्टाः सर्वथा सर्वे वराकाः क्षणदाचराः ।<br>
येषां परोक्षे त्वद्दोषाद्विनाशोऽयमुपस्थितः ॥ ८२५ ॥<br>
धिगेतां गर्हितां लोके दुराचारानुजीविताम् ।<br>
यया सुप्ताः क्षयं यान्ति निर्दोषा अपि सेवकाः ॥ ८२६ ॥<br>
विमुञ्च परदारेच्छां मा गमः प्रलयं मुधा ।<br>
रामदर्शनपर्यन्तं जीवितं किं न शोचसि ॥ ८२७ ॥<br>
याते चापप्रणयितामार्यसूनोर्भुजद्रुमे ।<br>
पाप प्रयास्यसि क्षिप्रं दुर्नयख्यातिशेषताम् ॥ ८२८ ॥<br>
क्षणाद्दिक्षु निरुद्धासु रामचापच्युतैः शरैः ।<br>
मातुरप्युदरे नूनं न ते स्थानं भविष्यति ॥ ८२९ ॥<br>
विद्युद्विलासिनां व्योमि दिगन्तव्यापिनां भुवि ।<br>
सर्वथा रामबाणानां पातालेऽप्यहता गतिः ॥ ८३० ॥<br>
करिष्यत्युपदेशं ते मृत्योर्भ्रूभङ्गभङ्गुरा ।<br>
चापवल्ली रघुपतेस्त्रैलोक्योत्सेकतर्जनी ॥ ८३१ ॥<br>
अभेद्यतां वक्षसस्ते कुलिशोल्लेखलक्ष्मणः ।<br>
करिष्यन्ति हतां घोरा राघवस्य शराः खराः ॥ ८३२ ॥<br>
करपत्रशिलापाकवज्रकण्टकसंकटैः ।<br>
अवश्यमुत्खाततनू रामवाणैः प्रतुष्यसि ॥ ८३३ ॥<br>
इत्युक्तः परुषं रामपत्न्या नक्तंचरेश्वरः ।<br>
निष्पिष्य पाणिना पाणिं घोरं स्वं वपुराददे ॥ ८३४ ॥<br>
सोऽभूत्त्रिदशसंनाशकारिवक्रवनोत्कटः ।<br>
स्पष्टदंष्ट्रावटाट्टालघटाघटितदिक्तटः ॥ ८३५ ॥</p>
<hr>
<p>१. &lsquo;न तां&rsquo; शा०. १९</p>
<p>शुभ्रानविभ्रमास्तस्य ययुर्दंष्ट्रांशुसंचयाः ।<br>
व्योमाब्धिमध्यविस्फारफेनकूटाट्टहासताम् ॥ ८३६ ॥<br>
मिथःसंघट्टसंजातस्फुलिङ्गा कुण्डलावली ।<br>
वभौ तस्यार्कमालेव कल्पान्तोल्काग्निवर्धिनी ॥ ८३७ ॥<br>
रक्तमाल्याम्बरधरः प्रदीप्तविविधायुधः ।<br>
सोऽभूद्दावानलालोलः ससंध्याभ्र इवाचलः ॥ ८३८ ॥<br>
तुषारतारस्तस्योच्चैः स्फटिकस्यन्दनिर्झरः ।<br>
बभार हारः करकावृष्टिशोभां घनाकृतेः ॥ ८३९ ॥<br>
उद्ययुर्भूरिकेयूरकान्तिकन्दलिनो भुजाः ।<br>
अहंपूर्विकयेवास्य जानकीहरणोत्सुकाः ॥ ८४० ॥<br>
सोऽब्रवीत्क्षुभिताम्भोधिघोरनिर्घोपभीषणम् ।<br>
दोलालीलामिव मुहुर्भ्रूभङ्गैरादिशन्दिशाम् ॥ ८४१ ॥<br>
मूढे हितं न जानीषे तत्त्वेनाभिहितं मया ।<br>
असत्यप्रणयाः सत्यशङ्किन्यः सर्वथा स्त्रियः ॥ ८४२ ॥<br>
पश्य भ्रूक्षेपमात्रेण विश्वविप्लवकारिणा ।<br>
स्वर्गं करोमि पाताले पातालं वा सुरालये ॥ ८४३ ॥<br>
भजस्व जितमृत्युं मां त्यज मर्त्यं क्षणायुषम् ।<br>
क्लीवस्तत्याज राज्यं यः स्त्रीवाक्येन विनष्टधीः ॥ ८४४ ॥<br>
नद्यो निम्नानुसारिण्यः कदर्याभिरताः श्रियः ।<br>
नार्यो नीचानुरागिण्यो धूर्ताधीनाश्च बुद्धयः ॥ ८४५ ॥<br>
प्रायः प्रीतिर्विरूपेषु निर्गुणेष्वधमेषु च ।<br>
बालानामबलानां च नित्याभ्यासेन जायते ॥ ८४६ ॥<br>
सान्त्विताप्यप्रियं ब्रूषे प्रणयं नाभिमन्यसे ।<br>
दर्पात्परिभवन्त्येव योषितो हृदि लालिताः ॥ ८४७ ॥<br>
एष स्वयं प्रसह्य त्वां हराम्यधमरागिणीम् ।<br>
सुखभोग्याः स्त्रियः सत्यमाक्रम्यैव वशीकृताः ॥ ८४८ ॥</p>
<hr>
<p>१. &lsquo;हार&rsquo; शा०.</p>
<p>अतोऽन्यदुत्सहे वक्तुं घोरमप्रियवादिनि ।<br>
किं करोम्यतिदुर्वृत्तं मनो मग्नमिदं त्वयि ॥ ८४९ ॥<br>
इत्युक्त्वा तां स जग्राह क्रोधान्धो राक्षसाधिपः ।<br>
उर्वोः केशेषु चाकृष्य करेण कदलीमिव ॥ ८५० ॥<br>
तं दृष्ट्वाञ्जनशैलाभं हरन्तं जानकीं वलात् ।<br>
दंष्ट्राकरालं सत्रासं दुद्रुवुर्वनदेवताः ॥ ८५१ ॥<br>
तस्यादृश्यत निर्घोषघोरः काञ्चनपिङ्गलः।<br>
खरयुक्तो रथः स्फूर्जद्विद्युद्दीप्त इवाम्बुदः ॥ ८५२ ॥<br>
स वैदेहीं समादाय स्यन्दनेन पताकिना ।<br>
खं विवेश भयोद्भ्रान्तां स्वर्नदीं दर्शयन्निव ॥ ८५३ ॥<br>
गृहीता तेन सा तन्वी बभौ तालवनत्विषा ।<br>
अकालकालमेघेन प्राचीव शशिनः कला ॥ ८५४ ॥<br>
सा श्वभ्रपतितेवोग्रभयमीलितलोचना ।<br>
किमेतदिति नाज्ञासीत्क्षणं मोहहतेव धीः ॥ ८५५ ॥<br>
कृच्छ्रेण संज्ञामासाद्य करुणं विललाप सा ।<br>
उद्ग्रीवैराश्रममृगैः साश्रुमालोकिता मुहुः ॥ ८५६ ॥<br>
हा लक्ष्मण विमूढाहं भ्रातुस्ते दयिता सती ।<br>
हृता त्वद्वाक्यविमुखी रक्षसा धीमतां वर ॥ ८५७ ॥<br>
हा नाथ ह्रियमाणां मां राक्षसेन वलीयसा ।<br>
त्रैलोक्यरक्षासंनद्ध प्रियां कथमुपेक्षसे ॥ ८५८ ॥<br>
स्वस्त्यस्तु वः कर्णिकारचूतपल्लवकेसराः।<br>
रक्षसा रामरहिता हृताहमबला बलात् ॥ ८५९ ॥<br>
गोदावरि नमामि त्वां गिरीणामयमञ्जलिः।<br>
सर्वे शंसत रामाय रक्षसा वल्लभा हृता ॥ ८६० ॥<br>
सत्त्वेभ्यश्च मुनिभ्यश्च नमः कीर्तिः प्रयातु वः ।<br>
परित्रस्तजनत्राणपवित्रकथनप्रथाम् ॥ ८६१ ॥</p>
<hr>
<p>१. &lsquo;राक्षसेन हृतां प्रियाम्&rsquo; ख.</p>
<p>श्रुत्वैतन्नोचिरे किंचित्सत्रासास्त्रिदशा अपि ।<br>
को रावणोग्रदहने स्वयं पतितुमीश्वरः ॥ ८६२ ॥<br>
इति सीतापहरणम् ॥ २५ ॥<br>
तस्याः क्रन्दितमाकर्ण्य जटायुर्गृध्रभूपतिः ।<br>
उवाच रावणं दूरात्पादपे महति स्थितः ॥ ८६३ ॥<br>
जनापवादकलिले पौलस्त्यकुलमुन्नतम् ।<br>
अहो नु पातकश्वभ्रे पातितो भवता स्वयम् ॥ ८६४ ॥<br>
लोभः परवधूवाञ्छा नृशंसत्वमसत्यता ।<br>
शुद्धजन्मपटे पुंसामेताः कर्दमविप्रुषः ॥ ८६५ ॥<br>
लज्जैषा यदि भूपालः परदारान्परामृशेत् ।<br>
त्रातारो यदि हन्तारो रक्षितारो तु तत्र के ॥ ८६६ ॥<br>
प्रभविष्णुर्न तत्कुर्यात्साधूनां संगमेषु यत् ।<br>
प्राप्नोति पृथुधिक्कारगर्हाभारकदर्थनाम् ॥ ८६७ ॥<br>
रामस्य शुद्धयशसः पत्नी धर्मनिधेः कुलात् ।<br>
हरतस्तव वक्त्राणि न लज्जन्ते परस्परम् ॥ ८६८ ॥<br>
अरुणस्यात्मजं धर्म्ये पुराणं सत्पथि स्थितम् ।<br>
वृद्धं जटायुषं नाम गृध्रराजमवैहि माम् ॥ ८६९ ॥<br>
त्वया हर्तुं न शक्यैषा मयि जीवति जानकी ।<br>
अरणिर्वृषलेनेव शत्रुश्रीरिव भीरुणा ॥ ८७० ॥<br>
अहो नु मदनान्धेन रामस्य हरता प्रियाम् ।<br>
कण्ठे हारधिया मूढ कालव्यालः कृतस्त्वया ॥ ८७१ ॥<br>
भुञ्जन्ते परिणामार्हं शक्यमेव च कुर्वते ।<br>
फलोचितं च जल्पन्ति साधवो दूरदर्शिनः ॥ ८७२ ॥<br>
अशक्यं पापमलिनं संपदुन्मूलनक्षमम् ।<br>
जीवितान्तकरं घोरं मा कृथाः कर्म गर्हितम् ॥ ८७३ ॥</p>
<hr>
<p>१. &lsquo;भूधरः&rsquo; शा०. २. &lsquo;भ्रातरो&rsquo; क-ख.</p>
<p>षष्टिवर्षसहस्राणि प्रयातानि ममायुषः ।<br>
श्रुतमद्यैव दृष्टं च परस्त्रीहरणं मया ॥ ८७४ ॥<br>
कथं मम वचः पथ्यमवधीर्यैव धावसि ।<br>
अधुनैव मया भग्नं पश्यन्तु त्वां नभश्चराः ॥ ८७५ ॥<br>
इति गृध्रपतेः श्रुत्वा वचनं रावणोऽवदत् ।<br>
दंष्ट्राकरालमिव खं कुर्वन्कोपस्मितांशुभिः ॥ ८७६ ॥<br>
चिरादन्विष्य लब्धोऽसि नूनं कालेन खेचर ।<br>
निर्भयो यन्ममाप्यग्रे बभाषे प्रतिभान्वितम् ॥ ८७७ ॥<br>
वृद्धोऽपि मां न जानासि लोकेषु प्रथितं कथम् ।<br>
जीर्णं शरीरमथ वा खिन्नस्त्वं त्यक्तुमिच्छसि ॥ ८७८ ॥<br>
येनोप्यते विसंवादिनिर्वाहविपुलं वचः ।<br>
तदसत्यपुरीषस्य निर्गमच्छिद्रमाननम् ॥ ८७९ ॥<br>
इत्युक्त्वा कोपताम्राक्षो राक्षसः पक्षिणां वरम् ।<br>
कर्णिकालीननाराचैस्तीक्ष्णैः क्षिप्रमपूरयत् ॥ ८८० ॥<br>
वज्राग्रनखराभ्यां च चरणाभ्यां विदार्य तम् ।<br>
खगः फुल्लमिवाशोकं चकार रुधिरारुणम् ॥ ८८१ ॥<br>
दशग्रीवभुजोत्सृष्टा गृध्रराजं दशेषवः ।<br>
विविशुः पृथुशूत्काराः सनिःश्वासा इवोरगाः ॥ ८८२ ॥<br>
ततः कोपाकुलः पक्षी पक्षाभ्यां राक्षसप्रभोः ।<br>
बभञ्ज दीप्ररत्नांशुपिञ्जरं सशरं धनुः ॥ ८८३ ॥<br>
तस्य हेममयं दीप्तं प्रतापमिव कङ्कटम् ।<br>
छित्त्वा जघानाशु रथं मनोरथमिवायतम् ॥ ८८४ ॥<br>
पपात राक्षसेन्द्रस्य छत्त्रं तच्चरणाहतम् ।<br>
पुलस्त्यवंशो मलिनो जानकीहरणादिव ॥ ८८५ ॥<br>
छिन्नायुधं हतरथं तमुवाच विहंगमः ।<br>
त्यज रामस्य महिषीं प्राणात्रक्ष सह श्रिया ॥ ८८६ ॥</p>
<hr>
<p>१. &lsquo;ष्वप्रतिमं&rsquo; क.</p>
<p>नेयं श्रीः सहते शुद्धशीलमानससारसी।<br>
धिक्कारमलिनं पाप प्रवादजलदागमम् ॥ ८८७ ॥<br>
तेषामेव विभात्येष निष्कलङ्को यशःशशी ।<br>
शीलं विभूषणं येषां धर्मो बन्धुर्दया प्रिया ॥ ८८८ ॥<br>
अनायत्तं कृतान्तस्य साधूनां जीवितं यशः ।<br>
सश्वासमेव मरणं शीलत्यागः शरीरिणाम् ॥ ८८९ ॥<br>
अवश्यं त्यक्तसद्वृत्तः पौलस्त्य न भविष्यसि ।<br>
न ह्यनासन्ननाशानामुदेति मलिना मतिः ॥ ८९० ॥<br>
इत्युक्त्वा निपपातास्य पृष्टे वज्रनखः खगः ।<br>
स चकम्पे चिरं येन क्षित्तिकम्प इवाचलः ॥ ८९१ ॥<br>
मौलिरत्नांशुशबलैस्तमाकृष्य शिरोरुहैः ।<br>
चक्रे स शक्रचापाङ्क लोलाभ्रमिव भूधरम् ॥ ८९२ ॥<br>
वामेनाङ्केन वैदेहीमवष्टभ्य दशाननः ।<br>
तलाघातेन मुष्टिभ्यां पद्भ्यां च निजघान तम् ॥ ८९३ ॥<br>
स रावणकराघातैस्तैरकम्पितविग्रहः ।<br>
तं संभ्रमाद्भुतरुषां विधेयं विदधे खगः ॥ ८९४ ॥<br>
ततः सीतां समुत्सृज्य संरुषद्दशकंधरः ।<br>
तुण्डाग्रपक्षचरणांश्चिच्छेदास्य महासिना ॥ ८९५ ॥<br>
कृपाणकृत्तसर्वाङ्गं विहंगं पतितं भुवि ।<br>
आर्ताभिसृत्य वैदेही परिष्वज्य शुशोच तम् ॥ ८९६ ॥<br>
एवं शरीरं तत्याज सीतार्थं गृध्रभूपतिः ।<br>
आपन्नत्राणसज्जानां प्राणः सत्त्ववतां तृणम् ॥ ८९७ ॥<br>
इति जटायुवधः ॥ २६ ॥<br>
क्षणशेषायुषि क्षोणीमालिङ्ग्यैव जटायुषि ।<br>
स्थिते रुधिरदिग्धाङ्गे चुक्रोश जनकात्मजा ॥ ८९८ ॥<br>
सा रावणेनाभिसृता संभ्रमव्याकुलांशुका ।<br>
वृक्षानप्यभिदुद्राव संत्रस्ता शरणैषिणी ॥ ८९९ ॥</p>
<p>तस्या भुजङ्गकुटिलं केशपाशं क्षपाचरः ।<br>
जवेनाभ्येत्य जग्राह कालपाशमिवात्मनः ॥ ९०० ॥<br>
तस्यां केशेषु कृष्टायां घोरेण तमसा वृताः ।<br>
दिशो नीलाम्बरेणेव वभूवुः पिहिताननाः ॥ ९०१ ॥<br>
तां वीक्ष्य राक्षसाकृष्टां धुतपल्लवपाणयः ।<br>
मञ्जर्यो मधुपालापाः प्रलापिन्यश्चकम्पिरे ॥ ९०२ ॥<br>
मुखराभरणां व्योम्ना सामादाय जगाम सः ।<br>
क्वणन्मधुकरां वल्लीमुन्मूल्येव महानिलः ॥ ९०३ ॥<br>
बभौ भुजवने तस्य सीतामुखसरोरुहम् ।<br>
दृश्यं क्वचिददृश्यं च शशीव घनपञ्जरे ॥ ९०४ ॥<br>
रावणेन हृतां ज्ञात्वा रामस्य दयितां बलात् ।<br>
कृतं कार्यममन्यन्त चतुर्मुखमुखाः सुराः ॥ ९०५ ॥<br>
ततः पपात चरणान्मुखरो मणिनूपुरः ।<br>
वैदेह्या राक्षसत्रासमुक्ताक्रन्द इव क्षितौ ॥ ९०६ ॥<br>
हारमुक्ताफलान्यस्याः पतितानि चकाशिरे ।<br>
दिवः प्रक्षीणपुण्यानि नक्षत्राणीव भूतले ॥ ९०७ ॥<br>
तस्या विभूषणान्युग्रवेगगामिनि रावणे ।<br>
कुसुमानीव मञ्जर्या व्यशीर्यन्त समन्ततः ॥ ९०८ ॥<br>
उद्भ्रान्तभृङ्गभ्रूभङ्गाः सीतां शाखाभुजैर्मुहुः ।<br>
न भेतव्यमिति प्राहुर्वृक्षाः पक्षिरुतैरिव ॥ ९०९ ॥<br>
सिंहव्याघ्रा अपि रुषा सीताच्छायानुयायिनः ।<br>
दंष्ट्राकरालैर्वदनैर्दशाननमतर्जयन् ॥ ९१० ॥<br>
सीतापराभवामर्षमर्षणानुशयाकुलः ।<br>
वैलक्ष्यादिव चण्डांशुर्बभूवापाण्डुमण्डलः ॥ ९११ ॥<br>
दीप्तमौलिप्रभादामवेगदीर्घीकृतं बभौ ।<br>
दशास्यस्य गतौ हैमं मानसूत्रमिवाम्बरे ॥ ९१२ ॥</p>
<hr>
<p>१. &lsquo;दिशो दश&rsquo; शा०.</p>
<p>गिरिशृङ्गगतान्यत्र साधुरूपान्प्लवङ्गमान् ।<br>
विलोक्य सीता तत्याज भूषणान्युपलब्धये ॥ ९१३ ॥<br>
ततः सागरमुल्लङ्घ्य लङ्कां प्राप दशाननः ।<br>
रामचापच्युत इव क्षिप्रपाती शिलीमुखः ॥ ९१४ ॥<br>
रामपत्नीं समादाय राजधानीं विवेश सः ।<br>
स्वकुलक्षयदावाग्नेः शिखां पूर्वोद्गतामिव ॥ ९१५ ॥<br>
रामस्य चरितं ज्ञातुं गूढानष्टौ स राक्षसान् ।<br>
विससर्ज जनस्थाने सर्वप्राणिविचिन्तकान् ॥ ९१६ ॥<br>
नानारत्नमयीं हेमहर्म्यामन्तःपुराबलीम् ।<br>
दिव्यामदर्शयत्तस्या दर्पान्धो दशकंधरः ॥ ९१७ ॥<br>
रक्षायै राक्षसीस्तस्या विधाय विकृताननाः ।<br>
मेने स्वाधीनतां यातां स तामन्तकमोहितः ॥ ९१८ ॥<br>
सोऽब्रवीद्रक्षसां विश्वजयिनां विश्रुतौजसाम् ।<br>
द्वाचत्वारिंशदुग्राणां कोट्यो मम पदानुगाः ॥ ९१९ ॥<br>
सुरकिंनरगन्धर्वविद्याधरमृगीदृशाम् ।<br>
सीते शतसहस्राणि कामं मम परिग्रहः ॥ ९२० ॥<br>
इयं मणिमयी लङ्का विमानं पुष्पकं च मे ।<br>
दुर्लभं त्रिदशेन्द्राणां मनोरथगतेरपि ॥ ९२१ ॥<br>
सोऽहं त्रिभुवनश्लाघ्यपरिवारपरिच्छदः ।<br>
त्वदधीनः शशिमुखि त्वदालोकनजीवितः ॥ ९२२ ॥<br>
यस्य मे भ्रूलतोत्क्षेपवर्तिन्यो विश्वसंपदः ।<br>
सोऽहं त्वदाज्ञाप्रणयी जयत्यसमसायकः ॥ ९२३ ॥<br>
अस्मिन्कल्पलतोद्याने रमस्व सुभगे मया ।<br>
इदं पीनस्तनोदग्रं न चिरं चारु यौवनम् ॥ ९२४ ॥<br>
त्यज रामगतामाशां नेयं प्राप्यापरैः पुरी ।<br>
संकल्पाः पङ्गवो यस्यां का तत्र मरुतां गतिः ॥ ९२५ ॥</p>
<p>वदनेन्दुरयं लोकलोचनानन्दबान्धवः ।<br>
न ते सितस्मिते भाति विषादजलदावृतः ॥ ९२६ ॥<br>
प्रसीद सुमुखि स्मेरास्त्वत्पादनखकान्तयः ।<br>
मयैताः प्रणतो नीता मौलिमालावतंसताम् ॥ ९२७ ॥<br>
अशिक्षितप्रणामानां मानोन्नतिभृतां सदा ।<br>
शिरसां मम सुश्रोणि नवोऽयं विनयक्रमः ॥ ९२८ ॥<br>
श्रुत्वेति दशकण्ठस्य वैदेही दुःसहं वचः ।<br>
ऊचे धृत्वा तृणं मध्ये निर्भया मरणैषिणी ॥ ९२९ ॥<br>
दुर्वृत्त दुर्नयस्यास्य दर्पस्य विभवस्य च ।<br>
अवश्यं तव काकुत्स्थः क्षयदीक्षां विधास्यति ॥ ९३० ॥<br>
चौरस्येव प्रलापोऽयं वध्यभूमिं श्रितस्य ते ।<br>
मूढ स्वस्थोऽसि मिथ्यैव मृत्योरङ्कगतः कथम् ॥ ९३१ ॥<br>
सुहृद्भिर्विहर क्षिप्रं कुपितं च प्रसादय ।<br>
रामभ्रूभङ्गदृष्टानां न पुनस्तैः समागमः ॥ ९३२ ॥<br>
मण्डलीकृतचापस्य रामार्कस्य शरांशुभिः ।<br>
भविष्यति क्षयोऽवश्यं तमसामिव रक्षसाम् ॥ ९३३ ॥<br>
तपःक्लेशार्जितां लक्ष्मीं रक्ष राक्षसदुर्लभाम् ।<br>
चित्रधूम इवैश्वर्यं विनाशयति दुर्नयः ॥ ९३४ ॥<br>
श्रीलता मूलपरशुर्यशः शीतांशुवारिदः ।<br>
ऐश्वर्यजलधेरौर्वः शुभाय कस्य दुर्नयः ॥ ९३५ ॥<br>
एतास्तव दुराचार जीवितेन सह श्रियः ।<br>
दुर्नयादिष्टमार्गेण यान्ति कालोपहारताम् ॥ ९३६ ॥<br>
मां कोपाकुलितः क्षिप्रं भक्षय क्षणदाचर ।<br>
न प्राप्याहं त्वया पाप श्वपाकेनेव यज्ञभूः ॥ ९३७ ॥<br>
इति ब्रुवाणां वैदेहीं प्रत्युवाच दशाननः ।<br>
अद्यापि परुषं सीते सहते रावणो वचः ॥ ९३८ ॥</p>
<p>संवत्सरेण यदि मे सीते नैष्यति वश्यताम् ।<br>
सूदास्त्वां दारयिष्यन्ति ततो मम महानसे ॥ ९३९ ॥<br>
इत्युक्त्वा राक्षसस्त्रीणां व्याघ्रीणां हरिणीमिव ।<br>
हस्ते चिक्षेप तां तन्वीमशोकवनिकान्तरे ॥ ९४० ॥<br>
सा राक्षसीभिर्घोराभिस्तर्ज्य॑माना वरानना ।<br>
निमग्ना न स(?)माधातुमगाधे व्यसनोदधौ ॥ ९४१ ॥<br>
अत्रान्तरे ब्रह्मवाक्यात्स्वयं देवः सुरेश्वरः ।<br>
विधाय निद्रया मोहं राक्षसीनामलक्षितः ॥ ९४२ ॥<br>
अभ्येत्य सीतां प्रोवाच शुचिचारित्रभूषणाम् ।<br>
पुत्रि रामेण न चिरात्संगमस्ते भविष्यति ॥ ९४३ ॥<br>
इत्याश्वास्य शनैः सीतां तस्यै विग्रहधारणम् ।<br>
दिव्यं ददौ हविस्तृष्णाक्षुत्क्लमापहरं परम् ॥ ९४४ ॥<br>
इति हविःप्रदानम् ॥ २७ ॥<br>
रामोऽपि हेमहरिणाकारं हत्वा क्षपाचरम् ।<br>
सीतामुत्कण्ठितो द्रष्टुं शङ्कमानो न्यवर्तत ॥ ९४५ ॥<br>
स दुःखपिशुनं श्रुत्वा स्वरं गोमायुपक्षिणाम् ।<br>
अज्ञात्वापि वधूवृत्तं हा सीतेति वदन्मुहुः ॥ ९४६ ॥<br>
स दृष्ट्वा लक्ष्मणं दूरात्समायान्तमधोमुखम् ।<br>
राक्षसैर्भक्षितां सीतां निःसंशयममन्यत ॥ ९४७ ॥<br>
कथं त्रस्तकुरङ्गाक्षीं जानकीं विजने वने ।<br>
त्यक्त्वा गतोऽसि सौमित्रे जीवितं मे हृतं त्वया ॥ ९४८ ॥<br>
इति ब्रुवाणः सावेगः शङ्कादिष्टेन वर्त्मना ।<br>
उपसृत्य ददर्शाशु सीतारहितमाश्रमम् ॥ ९४९ ॥<br>
ततः स पतितः श्वभ्रे घोरे वा मकराकरे ।<br>
ज्वालाकराले वह्नौ वा न किंचिद्बुबुधे क्षणात् ॥ ९५० ॥</p>
<hr>
<p>१. &lsquo;न समेष्यसि वयताम्&rsquo; ख-शा०. २ &lsquo;समादातु&rsquo; क-शा०.</p>
<p>मनःसुब्रह्मचारिण्या सीतयैव विना कृतः ।<br>
धृत्या सोऽभून्नवोद्भूतप्रभूतव्यसनाहतः ॥ ९५१ ॥<br>
तस्य शोकाभिभूतस्य मोहमीलितचेतसः ।<br>
सीतास्मृतिरपि क्षिप्रं क्वाप्यस्पन्ददृशो ययौ ॥ ९५२ ॥<br>
संज्ञामासाद्य शनकैः सबाष्पं वीक्ष्य लक्ष्मणम् ।<br>
ऊचे प्रिया मम त्यक्ता कथमेकाकिनी त्वया ॥ ९५३ ॥<br>
व्यक्तं कान्तिमयं तस्या वपुः कुसुमकोमलम् ।<br>
राक्षसैर्भक्षितं घोरैः शून्ये धिक्ते प्रमादिताम् ॥ ९५४ ॥<br>
इत्युक्तः शोकतप्तेन भ्रात्रा सौमित्रिराकुलः ।<br>
उवाच दुःखवैलक्ष्यदैत्यानां वशमागतः ॥ ९५५ ॥<br>
त्वत्तुल्यस्वरमाक्रन्दं श्रुत्वा मायामृगस्य सा ।<br>
व्रजेति शङ्कितमतिर्मामूचे दैवमोहिता ॥ ९५६ ॥<br>
आर्यस्य विक्रमज्ञेन वारितापि मयासकृत् ।<br>
उवाच परुषं तत्तद्येन मामविशत्तमः ॥ ९५७ ॥<br>
मयि त्वत्पदवीं याते तद्वाक्यशरदारिते ।<br>
मन्ये भवन्तमन्वेष्टुं सापि स्वयमितो गता ॥ ९५८ ॥<br>
इति भ्रातुर्वचः श्रुत्वा रामः शोकविषाकुलः ।<br>
चक्रारूढ इवाकाशं दिशश्च क्षणमैक्षत ॥ ९५९ ॥<br>
तमेवाश्रममालोक्य तानेव च महीरुहान् ।<br>
सीतामेकामपश्यन्स विललापाश्रुगद्गदः ॥ ९६० ॥<br>
अयि प्रिये कदा नाम मन्युरेवंविधस्त्वया ।<br>
गृहीतो मयि येनासि लताजालैस्तिरोहिता ॥ ९६१ ॥<br>
अयं ते नर्मसचिवः शुकः किमपि मूकताम् ।<br>
गतस्त्वद्विरहाद्विद्वानिव मूढसभां श्रितः ॥ ९६२ ॥<br>
अयं स्तिमिततां यातः शिखी त्वकेलिनर्तकः ।<br>
संचयस्त्वत्कटाक्षाणां राशीभूत इवानिशम् ॥ ९६३ ॥</p>
<p>विलासगतिशिष्यस्ते नूपुरारावतस्करः ।<br>
न केलिकलहंसोऽयं शशीवाह्नि विराजते ॥ ९६४ ॥<br>
संत्यक्तशष्पकवलः शिशुर्लीलाकुरङ्गकः ।<br>
साश्रुस्त्वामीक्षते दिक्षु ग्रीवावलनविभ्रमैः ॥ ९६५ ॥<br>
कोऽयं कठोरः कठिने मयि मानग्रहाग्रहः ।<br>
गम्भीरः केन निर्बन्धो येन मौनं न मुच्यते ॥ ९६६ ॥<br>
अयि प्रसीद सरले किर कर्णसुधां गिरम् ।<br>
मिथ्या मदकलालापमानं मुञ्चन्तुं कोकिलाः ॥ ९६७ ॥<br>
इति शोकानलाक्रान्ते रामे तारप्रलापिनि ।<br>
प्रतिशब्दैर्गिरिगुहाश्चक्रुशुर्गद्गदैरिव ॥ ९६८ ॥<br>
बभूवुर्भूरिमधुपालापशिञ्जानपङ्कजाः ।<br>
आश्रमोपान्तवाप्योऽपि प्रलापमुखरा इव ॥ ९६९ ॥<br>
रामं शोचन्तमालोक्य रोमन्थच्छेदनिश्चलाः ।<br>
हरिण्यो मुमुचुर्वाष्पं निःस्पन्दायतलोचनाः ॥ ९७० ॥<br>
स विचिन्वन्प्रियां वल्लीनिकुञ्जगहने वने ।<br>
बभ्रामोद्भ्रान्तहृदयस्खलद्गतिविशृङ्खलः ॥ ९७१ ॥<br>
फुल्लारविन्दवृन्देषु नीलोत्पलवनेषु च ।<br>
स शुशोच मुखं तन्व्या दृशश्च ललितायताः ॥ ९७२ ॥<br>
स किंजल्करजःपुञ्जपिञ्जरां वीक्ष्य मञ्जरीम् ।<br>
पीतांशुकां शशिमुखीं शङ्कमानः समाद्रवत् ॥ ९७३ ॥<br>
क्व सीतेति स पप्रच्छ चेतनाचेतनान्वने<br>
शुचः प्रियवियोगोत्था दुःसहा महतामपि ॥ ९७४ ॥<br>
सोऽब्रवीदेष बकुलः स्फुटं जानाति मे प्रियाम् ।<br>
व्याप्तः समस्तमधुपैर्दिग्द्वीपान्तरचारिभिः ॥ ९७५ ॥<br>
यत्पादनलिनन्यासस्तवाभूत्कुसुमश्रिये ।<br>
अशोक शंस तां सीतामशोकं कुरु मामपि ॥ ९७६ ॥</p>
<hr>
<p>१. &lsquo;शोचते&rsquo; शा०.</p>
<p>मात्सर्योपहतो नूनं ममायं गजयूथपः ।<br>
लीलागतिसपत्नीं तां कथं कथयति प्रियाम् ॥ ९७७ ॥<br>
नैते वदन्ति दयितां निसर्गविजितास्त्वया ।<br>
चमर्यः केशपाशेन दृग्विभागैः कुरङ्गकाः ॥ ९७८ ॥<br>
हा प्रिये कुत्र दृश्यासि क्व च नः संगमस्त्वया ।<br>
यदेते तरलाः क्वापि गन्तुं प्राणा ममोद्यताः ॥ ९७९ ॥<br>
व्यक्तं मृगानुगेनैव भक्षिता राक्षसेन सा ।<br>
निगीर्णस्तन्मुखशशी सशरीरेण राहुणा ॥ ९८० ॥<br>
क्व सा विलासललिता दृष्टिर्लोलामृतच्छटा ।<br>
रागाब्धिफेनधवलं क्व च तद्विभ्रमस्मितम् ॥ ९८१ ॥<br>
चित्रं नवनवोल्लेखविनोदव्यसनी विधिः ।<br>
चित्रं बल इवाकाले तदुन्मूलनलालसः ॥ ९८२ ॥<br>
जाने निजासनाम्भोजाज्जातं जाड्यं प्रजासृजा ।<br>
पुनः कर्तुमशक्यानि स्वकृतानि निहन्ति यत् ॥ ९८३ ॥<br>
विलासवल्ली निर्लूना हतो विभ्रमपादपः ।<br>
किं नाम न हृतं धात्रा हरता हरिणीक्षणाम् ॥ ९८४ ॥<br>
अक्ष्णोः स्पन्दनमप्यासीद्यस्या विघ्नो विलोकने ।<br>
सा कथं सह्यते कान्ता मनोरथपथं गता ॥ ९८५ ॥<br>
हा प्रिये क्व नु यातासि दर्शय क्षणमाननम् ।<br>
पूर्णेन्दुमिव लावण्यसुधासिन्धुसमुद्गतम् ॥ ९८६ ॥<br>
रतिर्विरहितेनेव शोकान्तेनेव धीरता ।<br>
मतिर्मोहहतेनेव हारितासि प्रिये मया ॥ ९८७ ॥<br>
इत्युक्त्वा मोहमापेदे रामोऽपि धृतिसागरः ।<br>
वियोगसारे संसारे स्नेह एव विपाशनम् ॥ ९८८ ॥<br>
सर्वथा गुणसंनद्धा जीवमत्स्यापहारिणी ।<br>
वियोगे बडिशाकृष्टिः लेहवृत्तिः शरीरिणाम् ॥ ९८९ ॥</p>
<hr>
<p>१. &lsquo;पुनः&rsquo; शा०. २. &lsquo;यास्यामि&rsquo; शा०.</p>
<p>संज्ञामासाद्य शनकैरपश्यन्दयितां पुरः ।<br>
दिवापि निखिलं लोकं निरालोकं ददर्श सः ॥ ९९० ॥<br>
स निःस्पन्दतनुः स्थित्वा पङ्कमग्न इव द्विपः ।<br>
पुनर्बभ्राम विपिने विषपीत इव स्खलन् ॥ ९९१ ॥<br>
धृतिं न लेभे वल्लीषु स्थलीषु नलिनीषु च ।<br>
कल्पवल्लीपरिभ्रष्टः स षट्पद इवाकुलः ॥ ९९२ ॥<br>
रम्यं घोरं समं श्वभ्रं प्रियं द्वेष्यं स्थलं जलम् ।<br>
ध्यानैकाग्रः स योगीव सर्वं तुल्यममन्यत ॥ ९९३ ॥<br>
स शशीव निशाहीनः परिम्लानाननद्युतिः ।<br>
विलोकयन्वनमहीं दीनः प्रोवाच लक्ष्मणम् ॥ ९९४ ॥<br>
संचारिणी मनोवृत्तिः क्व मे लक्ष्मण सा प्रिया ।<br>
गतदीपशिखापात्रं तया हीनमवेहि माम् ॥ ९९५ ॥<br>
सीताविरहसंतप्तं व्यक्तमुत्क्रान्तजीवितम् ।<br>
अरक्षितस्मरनिधिं स्वर्गे द्रक्ष्यति मां पिता ॥ ९९६ ॥<br>
रक्षश्चूर्णीकृतं तस्याः स्रस्तमेतद्विभूषणम् ।<br>
हेमरत्नकणैः कीर्णं पश्य पुष्पैश्च मेदिनीम् ॥ ९९७ ॥<br>
द्रुतविद्रुमसंकाशप्रत्यग्ररुचिरश्रुतिः ।<br>
सीताहेतोर्वदत्येषा युद्धं राक्षसयोरिव ॥ ९९८ ॥<br>
इहैव भक्षिता नून राक्षसाभ्यां मृगेक्षणा ।<br>
वनेऽस्मिन्निःसहायस्य धृतिमूर्तिमतीव मे ॥ ९९९ ॥<br>
इतः क्रोशान्तरे पश्य तपनीयमयं महत् ।<br>
छत्रं रत्नशलाकाढ्यं स्रस्तं सूर्यमिवाम्बरात् ॥ १००० ॥<br>
मणिमौक्तिकहेमाङ्कं वैडूर्यगुणमायतम् ।<br>
भग्नं धनुरिदं पश्य मेघसंघादिव च्युतम् ॥ १००१ ॥<br>
विशीर्णं पश्य विपुलं कवचं काञ्चनाचितम् ।<br>
संध्याग्रमिव वातेन पातितं गिरिशेखरात् ॥ १००२ ॥</p>
<hr>
<p>१. &lsquo;समं सम&rsquo; शा०.</p>
<p>सरत्नहेमसंनाहाः पिशाचवदनाः स्वराः ।<br>
एते क्षितौ निपतिता मेघाः सेन्द्रायुधा इव ॥ १००३ ॥<br>
रथाक्षमात्राः कस्येमे मृत्युदण्डोपमाः शराः ।<br>
अमानुषं महाद्धं भग्नाश्च कथयन्ति ये ॥ १००४ ॥<br>
इह त्रस्तकुरङ्गाक्षी सा नूनं मम जीवितम् ।<br>
विजित्य राक्षसं युद्धे राक्षसेनैव भक्षिता ॥ १००५ ॥<br>
लावण्यस्य विलासस्य गुणानां मन्मथस्य च ।<br>
एकत्र क्व तु तत्तुल्यसंगमो भविता पुनः ॥ १००६ ॥<br>
क्व नु सा गजगामिन्या मदलीलालसा गतिः ।<br>
विलासे राजहंसानामुपदेशोपयोगिनी ॥ १००७ ॥<br>
पाणिपल्लविनी तस्यास्तारुण्यतरुमञ्जरी ।<br>
क्व सा विलासवसतिः स्तनस्तबकिता तनुः ॥ १००८ ॥<br>
मृणालवल्लीमसृणे क्व ते भुजलते तनोः ।<br>
यत्पुरा क्रियते कोऽपि कराभ्यां कमलभ्रमः ॥ १००९ ॥<br>
क्व तन्मनःशिलोल्लेखलीलातिलकलाञ्छनम् ।<br>
वदतं नवलावण्यनिधानमिव मुद्रितम् ॥ १०१० ॥<br>
तस्याः स्मितच्छटाचन्द्रकलालावण्यतस्करी ।<br>
क्व सा मूर्तिः स्मरस्येव शृङ्गारोद्यानकौमुदी ॥ १०११ ॥<br>
शोणाधरांशवस्तस्या बिम्बबन्धूकबन्धवः ।<br>
रागसागरसंजाताः क्व ते विद्रुमपल्लवाः ॥ १०१२ ॥<br>
मनःप्रसादविषदाः क्व ते चारुदृशो दृशः ।<br>
विवलल्लीनरत्नाङ्काः सुधावीचिच्छटा इव ॥ १०१३ ॥<br>
कामकार्मुकभङ्गिन्यो भ्रूविलासकलाः क्व ताः ।<br>
नासावंशालिकच्छत्त्रे लीलाकुवलयस्रजः ॥ १०१४ ॥</p>
<hr>
<p>१. &lsquo;एकता&rsquo; शा०. २. &lsquo;किनी&rsquo; शा०. ३. &lsquo;यत्परः&rsquo; क. ४. &lsquo;कीर्तिः'शा०. ५. &lsquo;मानं&rsquo;
शा०.</p>
<p>अहो वतातिनैष्ठुर्यं गतस्य कठिनं विधेः।<br>
तस्यामपि क्षये यस्य प्रसह्य प्रसृता मतिः ॥ १०१५ ॥<br>
व्रज जानीहि सौमित्रे यदि जीवति जानकी ।<br>
जलजाहरणे व्यग्रा जाह्नवीपुलिने स्थिता ॥ १०१६ ॥<br>
इति तारप्रलापस्य लक्ष्मणस्तस्य शासनात् ।<br>
भ्रान्त्वा मन्दाकिनीकूले न सा दृष्टेत्युवाच तम् ॥ १०१७ ॥<br>
रावणेन हृतामस्यै सीतां शंसेति खेचरैः ।<br>
प्रेरितापि न पौलस्त्यभयादूचे त्रिमार्गगा ॥ १०१८ ॥<br>
राघवोऽपि प्रियतमावियोगविषविह्वलः ।<br>
आयासं जीवितं मेने निवृत्तनयनोत्सवम् ॥ १०१९ ॥<br>
स लुप्तसर्वस्व इव भ्रष्टो मार्गादिवाध्वगः ।<br>
पुण्यक्षये विमानाग्रात्पतितस्त्रिदिवादिव ॥ १०२० ॥<br>
शोकाग्नितप्तनिःश्वासधूसराधरपल्लवः ।<br>
उवाच हारितधृतिर्गिरिं विरहमोहितः ॥ १०२१ ॥<br>
गुहागहनगेहेषु वैदेही यदि ते स्थिता ।<br>
गिरे तद्भ्रूहि वज्रोऽग्रैः शरैर्मे मा गमः क्षयम् ॥ १०२२ ॥<br>
कूलमञ्जुलकुञ्जे सा यदि कल्लोलिनि त्वया ।<br>
धृता तदेते शोषाय सज्जास्त्वयि ममेषवः ॥ १०२३ ॥<br>
इति ब्रुवाणो महतीं पादमुद्रां महीतले ।<br>
स दृष्ट्वा राक्षसेन्द्रस्य क्रुद्धः प्रोवाच लक्ष्मणम् ॥ १०२४ ॥<br>
मिथ्यैव भर्त्सितः शैलो हृतानेन न मे प्रिया ।<br>
विपुलं पश्य विकृतं राक्षसस्य महत्पदम् ॥ १०२५ ॥<br>
सर्वाङ्गभरनिर्भग्नपादाग्रः खमितो गतः ।<br>
मन्ये स सीतामादाय द्वितीयं नास्ति यत्पदम् ॥ १०२६ ॥<br>
यमश्चेत्तु हतं विद्धि का श्लाघा रक्षसां वधे ।<br>
किं मे प्रयान्ति विशिखाः कालस्यापि न कालताम् ॥ १०२७ ॥</p>
<hr>
<p>१. &lsquo;यमस्य&rsquo; शा०. २. &lsquo;तीरे&rsquo; शा०. ३. &lsquo;भ्रष्टः सार्था&rsquo; शा०.</p>
<p>किं वा करोमि सौमित्रे तं न पश्यामि खेचरम् ।<br>
पृच्छामि निर्जने कं वा वद गच्छामि कां दिशम् ॥ १०२८ ॥<br>
इति वादिनमामग्नं तं शोकमकराकरे ।<br>
अन्तःशल्याहतमना धीरः प्रोवाच लक्ष्मणः ॥ १०२९ ॥<br>
तुल्यजन्मनि संसारे वैलक्षण्यमिदं सताम् ।<br>
दुःखेऽपि मोहतमसा यदेषां स्पृश्यते न धीः ॥ १०३० ॥<br>
सतां कृच्छ्रेषु पाण्डित्यमद्रव्यं दुःखभेषजम् ।<br>
न तत्सुखे विहारे वा विभवे चोपयुज्यते ॥ १०३१ ॥<br>
गुरवोऽपि निमज्जन्ति व्यसनाब्धावसाधवः ।<br>
मग्नाः परमधो यान्ति लघवोऽप्यबुधाः खलाः ॥ १०३२ ॥<br>
धैर्यं यदि न दुःखेषु नोदये विनयो यदि ।<br>
तदयं शिक्षितो मिथ्या विवेकः क्वोपयुज्यते ॥ १०३३ ॥<br>
यदर्थं शोचति नरस्तच्छोकाहतचेतनः ।<br>
विनश्यति तदप्राप्त्या समूलः सोऽपि नश्यति ॥ १०३४ ॥<br>
धृतिर्दुःखे मतिर्मोहे क्षान्तिः कोपे गुणे नतिः ।<br>
मतिः प्रभावे महतां सततं सहचारिणी ॥ १०३५ ॥<br>
निरस्य शोकवैक्लव्यमार्य धैर्यमहोदधे ।<br>
अन्विष्यतां जनकजा विधिः सिद्धिं विधास्यति ॥ १०३६ ॥<br>
इत्युक्तोऽपि न तत्याज स सीताविरहव्यथाम् ।<br>
शाम्यति प्रौढशोकाग्निर्नोपदेशाम्बुशीकरैः ॥ १०३७ ॥<br>
सोऽब्रवीन्न सदाचारस्थितस्य मम मैथिली ।<br>
दैवेन रक्षिता मन्ये धर्मं नापेक्षते विधिः ॥ १०३८ ॥<br>
धर्ममार्गानुगस्येष्टं यदि नाम विपद्यते ।<br>
तेन नास्तिक्यशङ्कैव विदुषामपि जायते ॥ १०३९ ॥<br>
विधिरद्य सकामोऽस्तु मम वामः शिवोऽस्तु वः ।<br>
सीतामनुगते धैर्ये जीवितं गन्तुमुद्यतम् ॥ १०४० ॥</p>
<p>व्यक्तं मामवमन्यन्ते मृदुं देवाः कृपास्पदम् ।<br>
कथयन्ति न ये सीतां सर्वज्ञा लोकसाक्षिणः ॥ १०४१ ॥<br>
एषोऽहं त्यक्तमर्यादः शनैः शकलिताचलम् ।<br>
करोमि ध्वस्तविबुधं त्रैलोक्यं सचराचरम् ॥ १०४२ ॥<br>
अकिंनरमगन्धर्वमपिशाचमराक्षसम् ।<br>
अपन्नगमभूतं च करिष्याम्यखिलं जगत् ॥ १०४३ ॥<br>
इति ब्रुवाणः सावेगं शोकक्रोधाग्नितापितः ।<br>
विश्वसंक्षयसज्जोऽभूद्धनुराकृष्य राघवः ॥ १०४४ ॥<br>
इति रामप्रलापः ॥ २८ ॥<br>
आर्य संहर कोपाग्निमिति भ्रात्रा विबोधितः ।<br>
सोऽपश्यदग्रे रक्ताक्षं लूनपक्षं जटायुषम् ॥ १०४५ ॥<br>
तं भूधरमिवास्फारं गृध्रमालोक्य भूधरे ।<br>
उवाच रामः कुपितश्चापमाकृष्य लक्ष्मणम् ॥ १०४६ ॥<br>
गृध्ररूपमिमं घोरं पश्य लक्ष्मण राक्षसम् ।<br>
अनेन नूनं सा तन्वी भक्षिता हरिणेक्षणा ॥ १०४७ ॥<br>
इत्युक्त्वा दुःसहक्रोधः संधाय धनुषि क्षणात् ।<br>
क्षुरप्रं वज्रवदनं स गृध्रपतिमाद्रवत् ॥ १०४८ ॥<br>
तमापतन्तमाकृष्टशरं दृष्ट्वा विहंगमः ।<br>
अल्पावशेषजीवोऽपि क्षामस्वरमभाषत ॥ १०४९ ॥<br>
राम राम न नामाहं पापकर्मा निशाचरः ।<br>
गृध्रोऽहं ते पितुर्मित्त्रं जटायुर्वरुणात्मजः ॥ १०५० ॥<br>
सा प्रिया जीवितसुधा नयनानन्दकौमुदी ।<br>
हृता तव दशास्येन प्राणाश्च मम संगरे ॥ १०५१ ॥<br>
त्रातुं समुद्यतं सीतां गृध्रं मां दशकंधरः ।<br>
न्यवधीद्युधि विध्वस्तरथसारथिकार्मुकः ॥ १०५२ ॥</p>
<hr>
<p>१. &lsquo;मृत्युं देवाः क्षमास्पदम्&rsquo; शा०. २. &lsquo;शरैः&rsquo; स्यात्. &lsquo;त्यक्तमर्यादोऽहं
शरैरचलं पर्वतमपि शकलिता खण्डं कर्ता&rsquo; इति व्याख्या भवेत्. ३. &lsquo;शकलितः
परम्&rsquo; क. ४. &lsquo;ममास्तु विशिखैर्जगत्&rsquo; शा०.</p>
<p>मच्चञ्चुचरणोत्कृत्तं तस्यै तच्छत्त्रमुत्तमम् ।<br>
रणोपकरणं चान्यद्दीप्तरत्नविभूषितम् ॥ १०५३ ॥<br>
इति तस्याकुलां श्रुत्वा रुधिरोद्गारगद्गदाम् ।<br>
गिरं रामोऽभवत्क्षिप्रं वज्रेणेव विदारितः ॥ १०५४ ॥<br>
स परिष्वज्य रक्ताढ्यं सीतार्थे क्षपितायुषम् ।<br>
रुरोद सानुजः शोचन्पितुर्मित्रं जटायुषम् ॥ १०५५ ॥<br>
हा सीताकरुणाक्रन्दश्रुतिसंत्यक्तजीवित ।<br>
हा सत्त्वसागरोदारधैर्यमानकुलाचल ॥ १०५६ ॥<br>
वनवासः प्रियादुःखं तत्रापि त्वद्वधश्रुतिः ।<br>
अहो मे भाग्यहीनस्य वज्रपातपरम्परा ॥ १०५७ ॥<br>
इत्युक्त्वा मोहमगमत्क्षणं रामः सलक्ष्मणः ।<br>
उद्गच्छत्प्राणशेषेण वीक्ष्यमाणो जटायुषा ॥ १०५८ ॥<br>
स शनैर्लब्धसंज्ञेन लक्ष्मणेन विबोधितः ।<br>
सीताहरणवृत्तान्तं पप्रच्छ खगशेखरम् ॥ १०५९ ॥<br>
पृष्टो गृध्रपतिस्तेन संस्तभ्य विषमव्यथाम् ।<br>
उवाच सा हृता राम रावणेन विहायसा ॥ १०६० ॥<br>
वृन्दो नाम मुहूर्तोऽसौ यस्मिन्सीतां जहार सः ।<br>
हर्ता विपद्यते तस्मिन्हृतमासाद्यते पुनः ॥ १०६१ ॥<br>
अवश्यं लप्स्यसे सीतां निहत्य युधि राक्षसम् ।<br>
अतः परं न शक्नोमि वक्तुमुद्गतजीवितः ।<br>
हेमाभान्रश्मिमालाङ्कान्भ्रान्तान्पश्यामि पादपान् ॥ १०६२ ॥<br>
इत्युक्त्वा क्षितिसंलीनग्रीवो विक्षिप्तविग्रहः ।<br>
प्रसार्य चरणौ प्राणानुत्ससर्ज तपोनिधिः ॥ १०६३ ॥<br>
तसिन्वीरे दिवं याते सिद्धविद्याधरामराः ।<br>
पुण्यपुण्यार्जितां तस्य प्रशशंसुः शरण्यताम् ॥ १०६४ ॥<br>
अस्मिन्नसारे संसारे विनाशेऽवश्यभाविनि ।</p>
<hr>
<p>१. &lsquo;सामर्थ्यं&rsquo; शा०</p>
<p>पुण्यभाजां भवत्येव परार्थे जीवितव्यथा ॥ १०६५ ॥<br>
रामोऽपि तस्य संस्कृत्य शरीरं शोकविह्वलः ।<br>
धन्याय प्रददौ तस्मै जह्नुकन्याजलाञ्जलिम् ॥ १०६६ ॥<br>
इति जटायुसत्क्रिया ॥ २९ ॥<br>
गाहमानो वनं रामः सीताविरहमोहितः ।<br>
करिणीविरहक्षामः करीव प्रययौ शनैः ॥ १०६७ ॥<br>
सोऽपश्यन्मार्गमावृत्य भूधराकारमुत्थितम् ।<br>
विवृतास्यभुजस्तम्भनिजप्राज्यभुजद्वयम् ॥ १०६८ ॥<br>
कवन्धमन्धतमसां वासबन्धुमकन्धरम् ।<br>
कण्ठकोत्कटरोमाग्रसूचिव्याप्तोग्रविग्रहम् ॥ १०६९ ॥<br>
तं दृष्ट्वा दानवं घोरं मूर्तं दुःखमिवात्मनः ।<br>
बभूव सानुजः क्षिप्रं रामो विस्मयनिश्चलः ॥ १०७० ॥<br>
घोराजगरदीर्घाभ्यां भुजाभ्यां रामलक्ष्मणौ ।<br>
आचकर्ष स पातालगुहाकारोदराननः ॥ १०७१ ॥<br>
वक्त्रे क्षिप्रं समाकृष्टौ तौ तेन बलिनौ बलात् ।<br>
अचलाविव निष्कम्पो जग्मतुस्तस्य नान्तिकम् ॥ १०७२ ॥<br>
कौ युवामिति तौ तेन पृष्टौ विस्मयचेतसा ।<br>
नामजातिकुलोपेतं निजवृत्तान्तमूचतुः ॥ १०७३ ॥<br>
स तच्छ्रुत्वाब्रवीच्चित्रं पापानां निर्विवेकता ।<br>
स्त्रीसखस्य वने वासो लोके लज्जाकरः परम् ॥ १०७४ ॥<br>
पशुतुल्यौ मया मूर्तौ दिष्ट्या प्राप्तौ वने युवाम् ।<br>
अन्यत्र भोजनात्सत्यं नोपयुक्तौ भवद्विधौ ॥ १०७५ ॥<br>
जलार्द्रदुन्दुभिध्वानं श्रुत्वैव तस्य तौ वचः ।<br>
तदुत्तरार्हयोर्दृष्टिं चक्रतुः करवालयोः ॥ १०७६ ॥<br>
तस्याकर्षणसज्जस्य स्कन्दमूलोपहासिना<br>
चिच्छेद दक्षिणं रामो भुजं सव्यं च लक्ष्मणः ॥ १०७७ ॥</p>
<hr>
<p>१. &lsquo;विप्लवः&rsquo; शा. २. &lsquo;उदरास्यं शिलास्तम्भनिभ&rsquo; शा०. ३. &lsquo;विस्मित&rsquo; ख. ४.
&lsquo;श्रुत्वैतत्तस्य तौ वचः&rsquo; शा०. ५. &lsquo;त्तरं तयोः&rsquo; क.</p>
<p>स कृत्तबाहुः कुलिशच्छिन्नपक्ष इवाचलः ।<br>
पपात रुधिरोद्गारैर्धातुनिर्झरवानिवः ॥ १०७८ ॥<br>
स हृष्टो राममवदत्त्वत्प्रसादादहं विभो ।<br>
विमुक्तः शापजनिताद्वैरूप्यादतिदुःसहात् ॥ १०७९ ॥<br>
दनुर्नाम श्रियः पुत्रः पूर्वजो रूपवानहम् ।<br>
दिवाकरेन्दुवह्नीनामभवत्तुल्यदीधितिः ॥ १०८० ॥<br>
लब्धप्रभावस्तपसा युधि निर्जितवासवः ।<br>
त्रासं दर्पादकरवं मुनीनां घोररूपकृत् ॥ १०८१ ॥<br>
ततः स्थूलशिरा नाम कोपान्मामशपन्मुनिः ।<br>
कबन्धविकृतः पाप घोर एव भविष्यति ॥ १०८२ ॥<br>
रामेण निकृत्तभुजः स्वं रूपं प्रतिपत्स्यसे ।<br>
इत्यहं तेन मुनिना शप्तः कोपाकुलोऽभवम् ॥ १०८३ ॥<br>
शक्रोऽपि लब्धावसरः कुलिशेन जघान माम् ।<br>
येनाहं विशिराः क्षिप्रमिमां यातः कवन्धताम् ॥ १०८४ ॥<br>
आहारार्थमिमी बाहू वक्त्रं चेदं ममोदरे ।<br>
निर्मितं सुरराजेन मांसपिण्डोपमाकृते ॥ १०८५ ॥<br>
सोऽहं त्वया कृत्तभुजः शापान्मुक्तोऽद्य राघव ।<br>
वृत्ते शरीरसंस्कारे निजं प्राप्स्यामि तद्वपुः ॥ १०८६ ॥<br>
लब्धज्ञानः प्रियालाभोपायं वक्ष्यामि ते ततः ।<br>
श्रुत्वैतद्वह्निमादाय रामस्तमदहत्क्षणात् ॥ १०८७ ॥<br>
अथोदतिष्ठत्स चितामध्यात्कमललोचनः ।<br>
दिव्याम्बरधरः स्रग्वी रत्नकेयूरशोभनः ॥ १०८८ ॥<br>
निर्मितश्चन्द्रचूडेन पूर्णचन्द्रनिभाननः ।<br>
रतिप्रलापकारुण्यात्पुष्पचाप इवापरः ॥ १०८९ ॥<br>
विमानेनार्कवर्णेन गगनं वेगशालिना ।<br>
गाहमानः स सहसा जगाद रघुनन्दनम् ॥ १०९० ॥</p>
<hr>
<p>१.&lsquo;शेखरः&rsquo; क.</p>
<p>ऋष्यमूकगिरेः शृङ्गे सुग्रीवो वानरेश्वरः ।<br>
निरस्तो वालिना भ्रात्रा मतङ्गस्याश्रमे स्थितः ॥ १०९१ ॥<br>
तेन सख्यं विधाय त्वं सीतामधिगमिष्यसि ।<br>
एष ते दक्षिणः पन्था यत्र पम्पासरो महान् ॥ १०९२ ॥<br>
अनावृष्टिहते काले गुर्वर्थं फलहारिणाम् ।<br>
पुरा मतङ्गशिष्याणां पतिताः स्वेदबिन्दवः ॥ १०९३ ॥<br>
यत्र याता लताजालेष्वपरिम्लानपुष्पताम् ।<br>
यत्र सा सिद्धवसतिर्दृश्यते भास्वरप्रभा ॥ १०९४ ॥<br>
शुद्धमांसफलाहारा शीतवारिगतक्लमा ।<br>
तत्र दिव्यजनाकीर्णे देशे निर्वृत्तिमाप्स्यति ॥ १०९५ ॥<br>
तं गिरिं बदराहारो मतङ्गस्याज्ञया मुनेः ।<br>
शिशुमाराभिधो दैत्यः सततं परिरक्षति ॥ १०९६ ॥<br>
नात्र प्रवेशं लभते पापकर्मा न नास्तिकः ।<br>
स्वप्नदृष्टं शुभं तत्र प्रातः प्रत्यक्षमाप्स्यसि ॥ १०९७ ॥<br>
यस्याभिषेकरुचिरा गिरयो जङ्गमा इव ।<br>
मतङ्गशासनादत्र कुञ्जराननुकुर्वते ॥ १०९८ ॥<br>
स्वस्ति तेऽस्तु व्रज क्षिप्रं चेत्युक्त्वा कमलासुतः ।<br>
खं विवेशांशुभिः कुर्वन्कौमुदीविषदा दिशः ॥ १०९९ ॥<br>
इति कबन्धवधः ॥ ३० ॥<br>
रमणीविरहध्यानविधुरः पाण्डुरद्युतिः ।<br>
रामः पूर्णनिशाहीनः शशीव तनुतां ययौ ॥ ११०० ॥<br>
दिनमुत्फुल्लनयनं निशां वा सनिशाकराम् ।<br>
न स सेहे सुवदनावदनध्याननिश्चलः ॥ ११०१ ॥<br>
स श्रीसुतोपदिष्टेन वर्त्मना शनकैर्व्रजन् ।<br>
ददर्श सिद्धशबरीं मूर्तामिव तपःश्रियम् ॥ ११०२ ॥</p>
<hr>
<p>१. &lsquo;पीत&rsquo; शा०. २. &lsquo;भवांस्तत्र&rsquo; ख-शा०. ३. &lsquo;प्स्यसे&rsquo; ख; प्स्यते&rsquo; शा०.</p>
<p>स्फाटिकेनाक्षसूत्रेण विभूषितकुचस्थलाम् ।<br>
मुखेन्दुस्रुतलावण्यविन्दुमालाङ्कितामिव ॥ ११०३ ॥<br>
ललाटफलकालीनपुण्यभस्मत्रिपुण्ड्रकाम् ।<br>
शुभ्रां धवलसंपृक्तचन्द्रामिव विभावरीम् ॥ ११०४ ॥<br>
तां वल्कलवतीं दिव्यप्रभापटलपल्लवाम् ।<br>
कल्पवल्लीमिवालोक्य क्लमं तत्याज राघवः ॥ ११०५ ॥<br>
विलोक्य सानुजं रामं पूज्यापि प्रणनाम सा ।<br>
वैराग्यधूतमनसामभिमानरजः कुतः ॥ ११०६ ॥<br>
तामूचे राघवः प्रह्वामिदं ते विमलं तपः ।<br>
करोत्यरागसंतोषहर्षस्तबकितं मनः ॥ ११०७ ॥<br>
मोहहीनां मनोवृत्तिं रागद्वेषविषोज्झिताम् ।<br>
कथयत्येव निर्विघ्नप्रसन्नमधुरं वपुः ॥ ११०८ ॥<br>
विधत्ते हृदि वैषद्यं वैमल्यं च सुलोचने ।<br>
पुण्यप्ररोहं च तनौ दर्शनं पुण्यचेतसाम् ॥ ११०९ ॥<br>
परिपूर्णतपःसिद्धिर्मनुना कथितास्ति मे ।<br>
यस्यास्ते गुरवः सिद्धा मुनयो मोक्षगामिनः ॥ १११० ॥<br>
इति रामवचः श्रुत्वा शबरी प्रत्यभाषत ।<br>
साधो त्वद्दर्शनफला तपःसिद्धिरियं मम ॥ ११११ ॥<br>
अजलं तीर्थममलमकायक्लेशदं तपः ।<br>
अजीवितान्ता स्वगतिः सत्यं साधुसमागमः ॥ १११२ ॥<br>
आश्रमोऽसौ मतङ्गस्य यत्र ते गुरवो मम ।<br>
प्रयाताः परमां सिद्धिं ज्ञानपूता हुतानलाः ॥ १११३ ॥<br>
अपरिम्लानकुसुमः प्रत्यग्रकुशपादपः ।<br>
देशोऽयं तत्प्रसादेन सततं परिदृश्यते ॥ १११४ ॥<br>
चिन्तयैव च कुर्वन्ति संनिधिं सप्तसागराः ।<br>
निखिलान्यपि तीर्थानि निवसन्ति तदाज्ञया ॥ १११५ ॥</p>
<hr>
<p>१. &lsquo;विसमालाशया&rsquo; शा०.</p>
<p>वल्कलानि धृतान्यत्र स्नानधौतानि तैः पुरा ।<br>
पश्य नाद्यापि शुष्कानि यातैर्वर्षशतैरपि ॥ १११६ ॥<br>
स्वस्ति तेऽस्तु नमस्तुभ्यमेषाहं त्वदनुज्ञया ।<br>
व्रजामि स्वोचितं धाम हुत्वा ज्ञानानिले तनुम् ॥ १११७ ॥<br>
इत्युत्क्वा सिद्धशबरी शिरसा रामशासनम् ।<br>
आदायाग्नौ तनुं हुत्वा पदं तेजोमयं ययौ ॥ १११८ ॥<br>
इति शबरीदर्शनम् ॥ ३१ ॥<br>
दिव्येन वपुषा तस्यां यातायां गतिमुत्तमाम् ।<br>
स पम्पाभिमुखं गच्छन् रामः सौमित्त्रिमब्रवीत् ॥ १११९ ॥<br>
मन्ये लक्ष्मण पुण्येऽस्मिन्देशे सा मम दुर्दशा ।<br>
परिक्षीणा मनश्चेदं वक्ति सीतासमागमम् ॥ ११२० ॥<br>
कदा नु पूर्णलावण्यसुधानिःस्यन्दसुन्दरम् ।<br>
वदनेन्दुं मृगदृशो द्रक्ष्याम्यानन्दबान्धवम् ॥ ११२१ ॥<br>
इति ब्रुवाणः संतप्तः प्रौढेन विरहाग्निना।<br>
उत्फुल्लकमलं रामः प्राप पम्पाभिधं सरः ॥ ११२२ ॥<br>
विलासवलनालोलललनालोचनानुगैः ।<br>
लीलालिवलयैर्व्याप्तं बालानिलचलोत्पलैः ॥ ११२३ ॥<br>
सुरसिद्धाङ्गनास्नानलीनकालागुरुद्रवैः ।<br>
दग्धमग्नस्मराङ्गारैरिव श्यामीकृतोदकम् ॥ ११२४ ॥<br>
भ्रमद्भिर्भ्रमरैर्जुष्टं रजन्या प्रेरितैरिव ।<br>
कुसुमानां प्रबोधाय प्रीतिदूतैस्तमःकणैः ॥ ११२५ ॥<br>
मज्जद्भिः कुञ्जरकुलैः श्रितं जलधिशङ्कया ।<br>
जलार्थिभिरिवाम्भोधैर्वज्रिभीतैरिवाचलैः ॥ ११२६ ॥<br>
जलकेलिकलालोलविद्याधरमृगीदृशाम् ।<br>
कुचकुङ्कुमकर्पूरपिशङ्गपरिपाण्डुरम् ॥ ११२७ ॥</p>
<hr>
<p>१. &lsquo;बान्धवम्&rsquo; शा०. २. &lsquo;शतैः शा०.</p>
<p>अपि नन्दनभृङ्गानामुद्धूतैः कमलानिलैः ।<br>
विदधानमिवामोदमहोत्सवनिमन्त्रणम् ॥ ११२८ ॥<br>
लक्ष्मीविलाससंचारनपुरारावविभ्रमैः ।<br>
नादितं नलिनास्वादकषायैः कलहंसकैः ॥ ११२९ ॥<br>
तीरोपान्तलतालास्यगुरुभिः शीकरानिलैः ।<br>
आबद्धताण्डवाभोगं मुहुर्मुग्धशिखण्डिभिः ॥ ११३० ॥<br>
अभिजातमिवासन्नजनतापक्लमापहम् ।<br>
सदाचारमिवावासं श्रियो गुणगणाश्रयम् ॥ ११३१ ॥<br>
सतां चित्तमिव स्वच्छं साधुसङ्गमिव स्थिरम् ।<br>
धर्ममार्गमिवानन्तं मनोरथमिवायतम् ॥ ११३२ ॥<br>
सद्विवेकमिव श्लाघ्यं संभोगमिव वल्लभम् ।<br>
संसारमिव साश्चर्यं स्त्रीवृत्तमिव दुस्तरम् ॥ ११३३ ॥<br>
दर्पणं गगनस्येव सागरस्येव सोदरम् ।<br>
कैलासस्येव हृदयं पूर्णेन्दोरिव मन्दिरम् ॥ ११३४ ॥<br>
तद्विलोक्य सरो रामः प्रचलत्कमलोत्पलम् ।<br>
सुगन्धिवक्त्रं लोलाक्ष्याः सस्मार सितकेसरम् ॥ ११३५ ॥<br>
न तत्र लेभे काकुत्स्थः सीताविरहितो रतिम् ।<br>
यत्सत्यं रमणीयानां स्वस्थे मनसि रम्यता ॥ ११३६ ॥<br>
अचारु चारु सुखिनां चारु दुःखाय दुःखिनाम् ।<br>
भव्यः स्वभावो भावानां न तत्त्वेनोपलभ्यते ॥ ११३७ ॥<br>
प्रियाविरहसंतप्तं तं सिषेवे सशीकरैः ।<br>
सरःकमलकिञ्जल्कपिञ्जरैस्तीरमारुतैः ॥ ११३८ ॥<br>
इति पम्पासरोदर्शनम् ॥ ३२ ॥<br>
अथादृश्यत पञ्चेषुमङ्गलो मधुपोत्सवः ।<br>
वियुक्तरमणीकालः कालः कुसुमलाञ्छनः ॥ ११३९ ॥</p>
<hr>
<p>१. &lsquo;स्त्रीचित्तमिव चञ्चलम्&rsquo; क. २. &lsquo;मङ्गलं&rsquo; क-ख.</p>
<p>कान्ताकटाक्षतरला मत्ताः कुसुमरेणुभिः ।<br>
चेरुः शिलीमुखास्तुल्यं वसन्तस्य स्मरस्य च ॥ ११४० ॥<br>
मानिनीमानमातङ्गमशोककलिकारजः ।<br>
न सेहे नागगन्धोग्रः केसरी कुसुमाकरः ॥ ११४१ ॥<br>
विबभौ स्तोकसंजातस्तबकस्तनबन्धुरः ।<br>
भृङ्गालकाविलासिन्यो लताः किसलयाधरः ॥ ११४२ ॥<br>
पुष्पप्रहासिनि वने तरूणां नवयौवने ।<br>
निःश्वस्योवाच सौमित्रिं रामो रामाहृताशयः ॥ ११४३ ॥<br>
पश्य लक्ष्मण कालोऽयं दुःसहः समुपस्थितः ।<br>
सीतेव तनुतां याता जीविताशापि येन मे ॥ ११४४ ॥<br>
प्रियाप्रणयसानन्दः कालकूजितकोकिलः ।<br>
विडम्बयति मामेष मन्ये विरहमोहितम् ॥ ११४५ ॥<br>
दयितां मदमत्तोऽयं दात्यूहः परिचुम्बति ।<br>
ममैव मन्दभाग्यस्य दूरीभूतास्य न प्रिया ॥ ११४६ ॥<br>
जगर्ज मञ्जरीकुञ्जे कलं भृङ्गस्तथा तथा ।<br>
विलासहासिनीभोगं यातास्य कलिका यथा ॥ ११४७ ॥<br>
चूतवल्लीमधुकरं मालिनीधूमधूसरम् ।<br>
निवारयति लोलेन पश्य पल्लवपाणिना ॥ ११४८ ॥<br>
एक एव प्रियाहीनो रामोऽसि कुसुमागमे ।<br>
इतीव जीवञ्जीवोऽयं विरौति दयितासखः ॥ ११४९ ॥<br>
परागपीतकुसुमाः कुसुमापीतशेखराः ।<br>
शृङ्गारभरणा भान्ति किंशुकाशोकचम्पकाः ॥ ११५० ॥<br>
अदृश्यः पर्णकुसुमैः कर्णिकारोऽयमुन्नतः ।<br>
कामी च भाति दयिताकुचकुङ्कुमपिञ्जरः ॥ ११५१ ॥<br>
पुष्पितः सिन्धुवारोऽयं स्वैरं श्यामागमोत्सुकः ।<br>
ज्योत्स्नापुञ्जपुटैरेव स्थितश्चन्द्रोऽवगुण्ठितः ॥ ११५२ ॥</p>
<hr>
<p>१. &lsquo;राग&rsquo; क-ख. २. &lsquo;सि कुसुमाकरे&rsquo; शा०; &lsquo;रामोऽस्ति&rsquo; स्यात्.</p>
<p>आलिङ्गति लतासालं नदी श्लिष्यति भूधरम् ।<br>
अप्यादत्ते नवौत्सुक्यं चैत्रश्चित्रमचेतसाम् ॥ ११५३ ॥<br>
वसन्ते पुष्पसंतानसुभगामोदमन्दिराः ।<br>
हा प्रिये तरवो रम्या ममैते विषपादपाः ॥ ११५४ ॥<br>
इति पुष्पानिलामोदमूर्छितो विरहातुरः ।<br>
रामः शोचन्प्रियतमां बभ्राम गिरिसानुषु ॥ ११५५ ॥<br>
तं सानुजं धनुष्पाणिमृष्यमूकतटे स्थितः ।<br>
दूरादालोक्य सुग्रीवः किमप्याशङ्कितोऽभवत् ॥ ११५६ ॥<br>
ततस्तदनुगाः सर्वे वानराः कम्पिताङ्गकाः ।<br>
उत्प्लुत्योत्प्लुत्य सहसा शिखराच्छिखरं ययुः ॥ ११५७ ॥<br>
जवेन व्रजतां तेषां मलयं निलयं श्रियः ।<br>
उरुवाताहताः पेतुर्वृक्षाः कुसुमवर्षिणः ॥ ११५८ ॥</p>
<p>इति वसन्तवर्णनम् ॥ ३३ ॥</p>
<p>इति श्रीक्षेमेन्द्रविरचिते रामायणकथासारे समाप्तमारण्यपर्व ।</p>
<hr>
<p>ततः शिखरिशृङ्गस्थः सुग्रीवः प्रणतान्पुरः ।<br>
उवाच हनुमन्मुख्यान्सचिवान्वालिशङ्कितः ॥ १ ॥<br>
शौर्याभिमानाभरणौ नवौ कमललोचनौ ।<br>
विजयव्यञ्जनभुजावेतौ शङ्कास्पदं मम ॥ २ ॥<br>
प्रयुक्तौ वालिना नूनं वीराचस्मद्वधोद्यतौ ।<br>
तपोवने सायुधयोः संचारः कथमन्यथा ॥ ३ ॥<br>
वाली नास्मासु निश्चिन्तश्छिद्रान्वेषी च सर्वथा ।<br>
वक्रः श्रीरक्षणे राज्ञां कर्कशो हि नयक्रमः ॥ ४ ॥<br>
एतौ तस्मादितो गत्वा त्वं ज्ञात्वेङ्गितचेष्टितम् ।<br>
पृष्ट्वा वृत्तान्तमखिलं कृत्यं जानीहि यत्क्षमम् ॥ ५ ॥<br>
सुग्रीवेणेत्यभिहिते हनुमान्पवनात्मजः ।<br>
प्रययौ ब्राह्मणवपुर्योगेन रघुनन्दनौ ॥ ६ ॥</p>
<hr>
<p>१. &lsquo;कुलः&rsquo; ख.</p>
<p>स तावुवाच कान्तेन गम्भीरेण महौजसा ।<br>
कथितोदग्रवृत्तान्त१७२ च यशसामथ तेजसाम् ।<br>
नयनग्राहिणी सत्यमियमात्मदशाकृतिः ॥ ८ ॥<br>
सूर्याचन्द्रमसौ व्योम्नि शक्रोपेन्द्रौ त्रिविष्टपे ।<br>
युवां परं यदि वने नरनारायणावृषी ॥ ९ ॥<br>
दूतोऽहं वानरपतेः सुग्रीवस्य महौजसः ।<br>
सचिवो हनुमान्नाम प्रीत्यर्थं समुपागतः ॥ १० ॥<br>
श्रुत्वैतदमृताखादमधुरं राघवो वचः ।<br>
तथ्यं स्मरन्दनोर्वाक्यं लब्धां सीताममन्यत ॥ ११ ॥<br>
ततो न्यवेदयत्सर्वं लक्ष्मणो रामशासनात् ।<br>
कुलं नाम च वैदेहीहरणं च हनूमते ॥ १२ ॥<br>
दनुना कथितो ह्यस्य सुग्रीवः कार्यसिद्धये ।<br>
सोऽयं शरण्यो लोकानां सुग्रीवं नाथमिच्छति ॥ १३ ॥<br>
सुखं शेते भुजबलं यस्याश्रित्य शचीपतिः ।<br>
सीताविरहितः सोऽयं रामः संश्रयमिच्छति ॥ १४ ॥<br>
लक्ष्मणेनेति कथितं निशम्य पवनात्मजः ।<br>
ताभ्यामेव सह प्रायात्स्वालयं हर्षनिर्भरः ॥ १५ ॥<br>
ततो रामं स्थितः सालस्याविदूरे कपीश्वरः ।<br>
सुपुष्पितवनैकान्ते भ्रमरैरुपकूजिते ॥ १६ ॥<br>
तस्यैकां पर्णबहुलां शाखां छित्त्वा सुपुष्पिताम् ।<br>
सालस्यास्तीर्य सुग्रीवो निषसाद सराघवः ॥ १७ ॥<br>
ताबासीनौ तथा दृष्ट्वा हनूमानपि लक्ष्मणम् ।<br>
सालशाखां समानीय विनीतं स न्यवेशयत् ॥ १८ ॥<br>
ततो विदितवृत्तान्तस्तद्गिरा प्लवगाधिपः ।<br>
फणीव वल्कलं जीर्णं भयं तत्याज वालिजम् ॥ १९ ॥</p>
<p>उपसृत्य स संप्राप्तो रामं प्रीतिपुरःसरः ।<br>
दंष्ट्रांशुपुष्पितमुखं प्रोवाच रचिताञ्जलिः ॥ २० ॥<br>
हनूमता मे कथिता गुणाभरणता तव ।<br>
आत्मानं बहु मन्येऽहं सफलं त्वत्समागमात् ॥ २१ ॥<br>
अहो नु जीवितं श्लाघ्यं ममेदं यद्भवान्मया ।<br>
अभिगम्याधिगम्योऽपि स्वयं सख्यं समीहते ॥ २२ ॥<br>
अयं मे प्रसृतः पाणिः पाणिमालम्बते तव ।<br>
दृशोः परिणतं पूर्वं सौगन्धं संप्रवर्तताम् ॥ २३ ॥<br>
सुग्रीवस्येति वचसा रामेण प्रीतिशालिना ।<br>
पीडिते पाणिना पाणौ हनुमान्वह्निमादधे ॥ २४ ॥<br>
सख्यं राघवसुग्रीवौ कृत्वा पावकसाक्षिकम् ।<br>
प्रहृष्टौ मित्त्रलाभेन तस्थतुर्हृष्टमानसौ ॥ २५ ॥<br>
इति सुग्रीवसख्यम् ॥ १ ॥<br>
ततः प्रोवाच काकुत्स्थं प्रह्वः प्लवगपुंगवः ।<br>
दंष्ट्रांशुभिर्गुणाबद्धां प्रीतिमामन्त्रयन्निव ॥ २६ ॥<br>
प्रियावियोगतप्तस्य तव राघव दुःसहम् ।<br>
दुःखं ममापि संचारि करोति हृदये पदम् ॥ २७ ॥<br>
अधुना त्यज्यतां शोकः प्रत्ययो यदि मद्रािम् ।<br>
विपुले स्कन्धपीठेऽस्मिन्भारोऽयं मे निधीयताम् ॥ २८ ॥<br>
सत्यं सीतां तव गिरा रसातलगतामपि ।<br>
उद्धरामि हतारातिर्वराह इव मेदिनीम् ॥ २९ ॥<br>
सीता दृष्टा हृतास्माभिर्दशास्येन विहायसा ।<br>
क्रोशन्ती राम रामेति करुणं लक्ष्मणेति च ॥ ३० ॥<br>
चतुर्भिः सचिवैः सार्धं स्थितं मां वीक्ष्य सा गिरौ<br>
मुमोच रुचिरं वासो माल्यमाभरणानि च ॥ ३१ ॥<br>
रुचिरा रावणस्याङ्कात्स्रस्तेयं भूषणावलिः ।<br>
चक्रे नीलाभ्रसंदर्भभ्रष्टचक्रायुधभ्रमम् ॥ ३२ ॥</p>
<p>इत्युक्त्वा वानरपतिश्चारु वस्त्रं सभूषणम् ।<br>
अदर्शयद्गुहान्यस्तं रामाय मणिभास्वरम् ॥ ३३ ॥<br>
राघवोऽपि तदादाय विन्यस्य निबिडं हृदि ।<br>
क्व प्रियेति विलप्योच्चैर्निपपात महीतले ॥ ३४ ॥<br>
चिरेण संज्ञामासाद्य बाष्पसंरुद्धलोचनः ।<br>
सोऽभवद्धननीहारपटच्छन्न इवांशुमान् ॥ ३५ ॥<br>
स शोकामर्षसंतापपिशुनं निःश्वसन्मुहुः ।<br>
सुग्रीवमूचे सुगतः कां दिशं दशकंधरः ॥ ३६ ॥<br>
सोऽब्रवीन्न दिशं तस्य स्थानं वा पापकर्मणः ।<br>
जाने किंतु तमन्वेष्टुमश्रान्तोऽयं ममोद्यमः ॥ ३७ ॥<br>
गगने भुवि पाताले स्थलेऽथ सलिलेऽपि च ।<br>
स्थितस्यापि दशास्यस्य मत्सेना पृष्ठपातिनी ॥ ३८ ॥<br>
विक्रमस्यैव कालोऽयं शोकस्यावसरोऽत्र कः ।<br>
त्वद्विधा यदि शोचन्ति तत्का मम धृतेर्गतिः ॥ ३९ ॥<br>
क्व विपन्निम्गगावेगनिष्कम्पाः साधुभूधराः ।<br>
क्व वैक्लव्यकुटुम्बिन्यो मोहध्वान्तनिशाः शुचः ॥ ४० ॥<br>
विवेकविपदालोकमतयः शास्त्रलोचनाः ।<br>
न मूढसुलभस्यास्य शोकस्यायतनं बुधाः ॥ ४१ ॥<br>
स्वाधीने पौरुषोत्साहे त्वदधीने रिपुक्षये ।<br>
आज्ञाधीनेषु चास्मासु कोऽयं चित्तविपर्ययः ॥ ४२ ॥<br>
इति सुग्रीववचनं निशम्य रघुनन्दनः ।<br>
मुखमुन्मृज्य वस्त्रेण धैर्येण च मनोमणिम् ॥ १३ ॥<br>
उवाच तथ्यमुक्तोऽहं बन्धुना सुहृदा त्वया ।<br>
कृतं नाम सुहृत्कार्यं कुर्वते यद्भवद्विधाः ॥ ४४ ॥<br>
दुःखे विवेकवक्तारः सुखे विनयवादिनः ।<br>
पुण्यभाजां भवन्त्येव सुहृदो हृदयप्रियाः ॥ ४५ ॥</p>
<p>अधुना त्वदधीनं मे कृतं प्रणयवत्सल ।<br>
अन्वेषणे सुररिपोर्यत्नस्तूर्णं विधीयताम् ॥ ४६ ॥<br>
जाने तव हृतं राज्यं भ्रात्रा निकृतिचेतसा ।<br>
तत्कृत्यसंविभागेन धन्योऽयं क्रियतां जनः ॥ ४७ ॥<br>
एते ममाप्रतिहता निहतारातिमण्डलाः ।<br>
कार्तिकेयवने जाताः शराः शिखरिभेदनाः ॥ ४८ ॥<br>
इति रामवचः श्रुत्वा सुग्रीचो हर्षनिर्भरः ।<br>
अभिनन्द्यास्य सौहार्दमुवाच प्रणयानतः ॥ ४९ ॥<br>
तदैव संपदां सत्यं यातो भाजनतामहम् ।<br>
यदैव मे गुणोदारः प्रसादाभिमुखो भवान् ॥ ५० ॥<br>
आर्या तव स्थिरा मैत्त्री गुणैकग्राहिणी सताम् ।<br>
खलानां दोषसाराणां प्रीतिः श्रीरिव चञ्चला ॥ ५१ ॥<br>
धनं परिच्छदं भोगाञ्जीवितं सर्वमेव वा ।<br>
प्रतिपन्नास्त्यजन्त्येव परार्थे विमलाशयाः ॥ ५२ ॥<br>
कान्तिः सुधाकरस्येव दिनभर्तुरिव प्रभा ।<br>
तवेयं सहजा सत्यं प्रणयिप्रतिपन्नता ॥ ५३ ॥<br>
अभग्नविक्रमो वाली विश्रुतो भुवनत्रये ।<br>
विकलाः किल संकल्पा यज्जये जयिनामपि ॥ ५४ ॥<br>
स भिनत्ति महाशैलान्बलजिज्ञासया बली ।<br>
अवमत्य मुहूर्तेन संध्यायां सप्त सागरान् ॥ ५५ ॥<br>
दुःसहो महिषाकारः पुरा दुन्दुभिदानवः ।<br>
जगच्चचार युद्धार्थी बलिनं नाससाद च ॥ ५६ ॥<br>
स महोदधिमभ्येत्य ययाचे युद्धमुद्धतम् ।<br>
तमूचे जलधिर्भीतो युद्धार्हस्ते हिमाचलः ॥ ५७ ॥<br>
स तुषाराचलं गत्वा शृङ्गपातैः खुराञ्चनैः ।<br>
विषमैः कायकाशैश्च चकाराकुलशेखरम् ॥ ५८ ॥</p>
<hr>
<p>१. &lsquo;वत&rsquo;ख. २. &lsquo;मन्ये&rsquo; क-ख.</p>
<p>ततोऽभिविग्नः शैलेन्द्रः क्षणं ध्यात्वा तमब्रवीत् ।<br>
दुन्दुभे न क्षमस्तेऽहं नियुद्धे बलशालिनः ॥ ५९ ॥<br>
किष्किन्धायां कपिपतिर्वाली नामास्ति दुर्मदः ।<br>
युद्धश्रद्धां स ते वीर क्षणेन क्षपयिष्यति ॥ ६० ॥<br>
इत्युक्तः शैलराजेन किष्किन्धामेत्य दुन्दुभिः ।<br>
तदादिष्टमुपवनं व्यधाद्भग्नद्रुमं हरेः ॥ ६१ ॥<br>
तत्कोपादथ तं वाली समाकृष्याचलोपमम् ।<br>
व्यसुं चकार यस्यैतत्कङ्कालमिह दृश्यते ॥ ६२ ॥<br>
कस्यचित्त्वथ कालस्य दुन्दुभेः पूर्वजः सुतः ।<br>
स्त्रीहेतोर्वैरमापेदे मायावी नाम वालिना ॥ ६३ ॥<br>
स रजन्यां समभ्येत्य किष्किन्धां युद्धलालसः ।<br>
विदधे प्रलयाम्भोदघोषैर्भुवनसंभ्रमम् ॥ ६४ ॥<br>
ततस्तूर्णं स निष्पत्य कोपाविष्टे ममाग्रजः<br>
तं कालरूपिणं दैत्यं मया सह समाद्रवत् ॥ ६५ ॥<br>
प्लवगेन्द्रं समालोक्य संरम्भावेगदुःसहम् ।<br>
त्रस्तो दुद्राव मायावी चन्द्रालोकविलोकितः ॥ ६६ ॥<br>
वालिनाभिसृतो वेगान्मया सह मनोजवः ।<br>
तृणजालवृतं घोरं विवेश विपुलं वनम् ॥ ६७ ॥<br>
मां निधाय बिलद्वारे पश्चाद्वाली विवेश च ।<br>
तस्मिन्प्रविष्टे विवरं साग्रः संवत्सरो ययौ ॥ ६८ ॥<br>
ततोऽहं शङ्कितो भ्रातृवियोगव्याकुलाशयः ।<br>
अपश्यं रुधिरावेगं सफेनं निर्गतं बिलात् ॥ ६९ ॥<br>
भ्रातरं निहतं मत्वा पतितः शोकसागरे ।<br>
निष्प्रतीकारवैलक्ष्यप्राणत्यागोत्सुकोऽभवम् ॥ ७० ॥<br>
ततोऽहं सचिवैरेत्य स्थितिविप्लवशङ्कितैः ।<br>
राज्येऽभिषिक्तोऽस्मि ततो मुक्तभ्रातृवधव्यथः ॥ ७१ ॥</p>
<p>कालेन हत्वा पाताले वाली मायाविनं रणे ।<br>
ददर्शाभ्येत्य मां राज्ये स्थितं कोपानलाकुलः ॥ ७२ ॥<br>
स मया पूर्ववत्प्रीत्या विनयेनाभिपूजितः ।<br>
प्रणयं मे न जग्राह किल्बिषात्कलुषाशयः ॥ ७३ ॥<br>
राजा त्वमेव दासोऽहं न राज्ये मे स्पृहाभवत् ।<br>
इत्युक्तोऽपि मया प्रीत्या प्रसादं मयि नाययौ ॥ ७४ ॥<br>
मिथ्याकलङ्ककलिला लीला स्निग्धजनाशये ।<br>
सर्वथा दैवविहिता विदेशा केन वार्यते ॥ ७५ ॥<br>
सोऽब्रवीत्सचिवान्सर्वान्भ्रात्रानेन दुरात्मना ।<br>
सक्तस्य मे रिपुवधे शिलया पिहितं बिलम् ॥ ७६ ॥<br>
अविज्ञाताशयेनेति साधुमध्ये विगर्हितः ।<br>
विक्रीत इव मूकोऽहमभवं व्यथितः परम् ॥ ७७ ॥<br>
कर्मणा सदृशे दोषे निर्दोषस्यापि लक्ष्यते ।<br>
अदृश्यैव पुनः शुद्धिः केन प्रत्युत्तरक्रिया ॥ ७८ ॥<br>
ततोऽहमेकवसनो हृतदारधनः पुरात् ।<br>
निर्वासितः परिचितैश्चतुर्भिः सचिवैः सह ॥ ७९ ॥<br>
सोऽहं मिथ्यानिकारेण निरस्तः शौर्यशालिना ।<br>
वालिना निवसाम्यस्मिन्मतङ्गाश्रमकानने ॥ ८० ॥<br>
पुरा स दुन्दुभिं हत्वा रक्तार्द्रं तत्कलेवरम् ।<br>
चिक्षेप पादाङ्गुष्ठेन योजनं विजयोर्जितः ॥ ८१ ॥<br>
तावता वक्त्रनिसृताः स्फारा रुधिरबिन्दवः ।<br>
मतङ्गस्याश्रमे पेतुः पवनावर्तनर्तिताः ॥ ८२ ॥<br>
तच्छापाद्वानरपतेरगम्योऽयं महाचलः ।<br>
येनास्मिन्विगताशङ्कास्तस्मिन्नपि रिपौ वयम् ॥ ८३ ॥</p>
<hr>
<p>१. &lsquo;पवाद&rsquo; ख. २. &lsquo;लीला स्निग्धजनस्य च&rsquo; क-ख. ३. &lsquo;वद कामेन&rsquo; स. ४. &lsquo;विक्रीड&rsquo;
ख.</p>
<p>शुष्कास्थिनिचयः कायः सोऽयमास्तेऽत्र दुन्दुभेः ।<br>
विभ्रष्टः शैलशिखरादिव प्रालेयसंचयः ॥ ८४ ॥<br>
एते सप्त महातालाः शरेणैकेन वालिना ।<br>
विद्धाः प्रवृद्धवयसा निःसाराश्च कृताः पुरा ॥ ८५ ॥<br>
माला हेममयी दत्ता पित्रा शक्रेण तस्य सा ।<br>
यस्याः प्रभावात्सततं युद्धेषु स गतक्लमः ॥ ८६ ॥<br>
सौहार्दे प्रणयादुच्चैर्वैमुख्यं मयि मा कृथाः ।<br>
स कथं भवता युद्धे जेतुं शक्यः शरैः सखे ॥ ८७ ॥<br>
सुग्रीवेणेति कथिते शुष्कं दुन्दुभिविग्रहम् ।<br>
पादाङ्गुष्ठेन चिक्षेप रामोऽपि दशयोजनम् ॥ ८८ ॥<br>
तद्दृष्ट्वा कर्म रामस्य साश्चर्यमपि वानरः ।<br>
उवाच भूतभयदं चिन्तयन्वालिविग्रहम् ॥ ८९ ॥<br>
खेदो यदि न मद्वाक्ये विस्रम्भप्रणयो यदि ।<br>
आर्द्रोऽयं वालिना क्षिप्तः शुष्कत्वे कास्य तुल्यता ॥ ९० ॥<br>
शरेणैकेन विद्वेषु त्वया तालेषु सप्तसु ।<br>
सर्वथा वालिहन्तारं जाने त्वां छिन्नसंशयः ॥ ९१ ॥<br>
इति वालिवैरोपाख्यानम् ॥ २ ॥<br>
श्रुत्वेति सुग्रीववचश्चापमाकृष्य राघवः ।<br>
शरं चिक्षेप निर्वृत्तघोषेणापूरयन्दिशः ॥ ९२ ॥<br>
स सप्त तालान्निर्भिद्य रामचापच्युतः शरः ।<br>
गिरिं भित्त्वा क्षितितलं विवेशाहिरिव श्वसन् ॥ ९३ ॥<br>
कृत्वातिदुष्करं कर्म हसो भूत्वा मनोजवः ।<br>
राममेवाजगामाशु स कौतुककरः शरः ॥ ९४ ॥<br>
ततः कृत्वाञ्जलिं मूर्ध्ना क्ष्मां स्पृशन्पृथुविस्मयः ।<br>
परीक्षालज्जितो राममूचे हृष्टः कपीश्वरः ॥ ९५ ॥<br>
सप्ततालभिदा व्यक्तं विशिखेनाशुगामिना ।<br>
नीतं तव यशः सप्तलोककर्णावतंसताम् ॥ ९६ ॥</p>
<p>अधुनैव हतः शत्रुः सोदरव्यञ्जनः स मे ।<br>
निःसंशयोदयप्राप्तो मयायं त्वत्समाश्रयः ॥ ९७ ॥<br>
परीक्षालाधवकृतं मन्युं मे मा कृथा विभो ।<br>
यथोक्तकारिणः प्रीत्या व्यसनार्तेषु साधवः ॥ ९८ ॥<br>
पराभवोद्धृतौ यत्नः क्रियतामद्य मे त्वया ।<br>
भवन्तु वालिसुहृदो विपन्नविभवोत्सवाः ॥ ९९ ॥<br>
इति ब्रुवाणं सुग्रीवं परिष्वज्य जयोत्सुकम् ।<br>
सितांशुपुष्पां काकुत्स्थः सफलां गिरमाददे ॥ १०० ॥<br>
अद्यैव गत्वा किष्किन्धां नादेनाहूय वालिनम् ।<br>
आकर्णाकृष्टचापस्य कुरु मे दृष्टिगोचरम् ॥ १०१ ॥<br>
अयं मे वह्निदीप्तोऽपि त्वत्प्रियायोद्यतः शरः ।<br>
यातु वालिवधूबाष्पदुर्दिने वारुणास्त्रताम् ॥ १०२ ॥<br>
राघवेनेत्यभिहिते सुग्रीवः प्रययौ पुरः ।<br>
किष्किन्धामुद्धतगतिस्तं रामोऽनुजगाम च ॥ १०३ ॥<br>
ततो ननाद मन्थाद्रिध्वानधीरं प्लवङ्गमः ।<br>
चिरं चकम्पिरे येन दिशः स्वस्ताम्बरा इव ॥ १०४ ॥<br>
तेन शब्देन महता प्रौढोन्मादविषाकुलः ।<br>
निर्ययौ मन्दिराद्वाली बिलादिव महोरगः ॥ १०५ ॥<br>
स सुग्रीवं पुरो दृष्ट्वा विपुलक्रोधविस्मयः ।<br>
गाढं भुजाभ्यां जग्राह चिरात्प्रियमिवागतम् ॥ १०६ ॥<br>
तयोर्युद्धमभूद्घोरं कम्पिताखिलभूतलम् ।<br>
जानुबन्धभुजाकर्षकरास्फालनकर्कशम् ॥ १०७ ॥<br>
तस्मिन्क्षितिधराम्भोधिक्षोभकारिणि संगरे ।<br>
भयमाविरभूद्धोरं भूतानां क्षयशङ्किनाम् ॥ १०८ ॥<br>
तौ निर्विशेषावालोक्य प्रमाणाकृतिविक्रमैः ।<br>
रामः सुहृद्वधभयान्न मुमोच शिलीमुखम् ॥ १०९ ॥</p>
<hr>
<p>१.&lsquo;प्रभो&rsquo; ख. २. &lsquo;सुहदं&rsquo; ख. ३. &lsquo;भय&rsquo; ख.</p>
<p>ततः प्रहारभग्नाङ्गः सुग्रीवो वालिनिर्जितः ।<br>
जगाम जीविताकाङ्क्षी त्वरितं निजकाननम् ॥ ११० ॥<br>
घोराभिघाताभिहतो रुधिरोद्गारमूर्छितः ।<br>
ऋष्यमूकतटे श्रान्तः सोच्छ्वासो निषसाद सः ॥ १११ ॥<br>
ततः सानुजमायान्तं हनूमत्प्रमुखैः सह ।<br>
रामं जगाद सुग्रीवः क्षणमालोकयन्क्षितिम् ॥ ११२ ॥<br>
अहो मे हीनभाग्यस्य विफलस्त्वत्समाश्रयः ।<br>
विपरीतमिदं जातं पीयूषादिव मे विषम् ॥ ११३ ॥<br>
मिथ्या वालिवधोद्योगः किं गृहीतः स्वयं त्वया ।<br>
हृदये शल्यमादत्ते प्रतिश्रुतिविपर्ययः ॥ ११४ ॥<br>
न्यस्तस्त्वया मृत्युमुखे कस्मादहमुपेक्षितः ।<br>
सोऽयमालम्बनच्छेदः कृतः कूपावपातितः ॥ ११५ ॥<br>
इति ब्रुवाणं सुग्रीवं रामो लज्जानताननः ।<br>
उवाच कोपमात्सर्यकारणं शृणु मे सखे ॥ ११६ ॥<br>
युद्धे युवां मया दृष्टौ सदृशाभरणाम्बरौ ।<br>
तुल्यप्रमाणवर्णाङ्गस्वरालोकनचेष्टितौ ॥ ११७ ॥<br>
अतोऽयं त्वद्वधभयान्मया वज्राग्रदारुणः ।<br>
अमोघपाती न त्यक्तः सत्यं प्राणहरः शरः ॥ ११८ ॥<br>
अधुना प्रत्यभिज्ञायै पुंनागकुसुमोज्ज्वलाम् ।<br>
मालां कुरु विशालोरस्तटव्योमसुरापगाम् ॥ ११९ ॥<br>
एषोऽहं धनुरप्येतदयं मृत्युकरः शरः ।<br>
वालिनो निधने रामः किं पुनः पुनरुच्यते ॥ १२० ॥<br>
इति रामस्य वचसा सुग्रीवोरसि लक्ष्मणः ।<br>
नागपुष्पमयीं मालां चक्रे कान्तास्मितोज्वलाम् ॥ १२१ ॥<br>
स तया विबभौ भाविविजयव्यञ्जनस्रजा ।<br>
शुभ्राभ्रमालाभरणः श्रीमानिव सुराचलः ॥ १२२ ॥</p>
<hr>
<p>१. &lsquo;मुत्सार्य&rsquo; स्यात्.</p>
<p>ततः प्रतस्थे सुग्रीवः किष्किन्धां राघवानुगः ।<br>
तारेण नलनीलाभ्यां सह वायुसुतेन सः ॥ १२३ ॥<br>
इति सुग्रीववालियुद्धम् ॥ ३ ॥<br>
ते व्रजन्तः समुत्तीर्य सरिद्गिरिवनावनिम् ।<br>
ददृशुर्नीलजीमूतश्यामलं कदलीवनम् ॥ १२४ ॥<br>
कस्येदमिति रामेण पृष्टः कपिपतिर्वनम् ।<br>
गच्छन्नेव शशंसास्य पुण्यं चारु सदाफलम् ॥ १२५ ॥<br>
अत्र सप्तजना नाम मुनयोऽन्तर्जलव्रताः ।<br>
सप्तभिर्वत्सरशतैः सशरीरा दिवं गताः ॥ १२६ ॥<br>
पुण्योऽयमाश्रमस्तेषामगम्यः पक्षिणामपि ।<br>
दृश्यते होमधूमोऽत्र दिव्यश्च श्रूयते ध्वनिः ॥ १२७ ॥<br>
देशः पुण्यः प्रणम्योऽयमेतदाकर्ण्य राघवः ।<br>
मनसा मुनिचक्रं तद्ववन्दे स तपोवनम् ॥ १२८ ॥<br>
किष्किन्धामथ संप्राप्य काञ्चनाट्टालमालिनीम् ।<br>
घोरं ननाद सुग्रीवः पुष्करावर्तनिःस्वनः ॥ १२९ ॥<br>
तेनाकम्पितविश्वेन शब्देनाकम्पकारिणा ।<br>
अभूदभूतसंभूतो भूतानां कम्पविप्लवः ॥ १३० ॥<br>
किष्किन्धाद्रिगुहागेहसक्तकिंनरकामिनाम् ।<br>
बभूवोद्भ्रान्तदयितागाढलिङ्गनविभ्रमः ॥ १३१ ॥<br>
तं शब्दं पवनस्कन्धसंघट्टस्फालनोद्धतम् ।<br>
शुश्रावान्तःपुरगतो वाली मधुमदाकुलः ॥ १३२ ॥<br>
स तस्य ललनाकेलिवल्लरीकुसुमाकरः ।<br>
मदः क्वापि ययौ नादक्रोधाविष्कृतचेतसः ॥ १३३ ॥<br>
कोपेन ज्वलितः क्षिप्रं कल्पान्तहुतभुक्प्रभः ।<br>
बभार विश्वसंहारव्यापारपिशुनं वपुः ॥ १३४ ॥</p>
<hr>
<p>१. &lsquo;तत्र&rsquo; ख. २. &lsquo;युधः&rsquo; शा०.</p>
<p>तं निष्पतन्तं वेगेन सुग्रीवाह्वानदुःसहम् ।<br>
तारा तारापतिमुखी परिष्वज्य प्रियावदत् ॥ १३५ ॥<br>
शुभ्रावपातसचिवं संत्यक्तक्रोधविप्लवम् ।<br>
केवलं धैर्यमालम्ब्य कर्तुमर्हसि सांप्रतम् ॥ १३६ ॥<br>
न जल्पन्ति न शृण्वन्ति न कुर्वन्त्यपरीक्षितम् ।<br>
विचाररुचिरा लोकाः साधवो दीर्घदर्शिनः ॥ १३७ ॥<br>
समः समस्तजन्तूनामपि क्रोधमदोदयः ।<br>
विचाराभिहतावेगः सतां न कुरुते पदम् ॥ १३८ ॥<br>
निरस्तः संयुगे भग्नः स तथापि तवानुजः ।<br>
निराशः केन दर्पेण पुनर्योद्धुमिहागतः ॥ १३९ ॥<br>
अवश्यं संश्रयस्तेन प्राप्तो नीतिमता स्थिरः ।<br>
कुतोऽन्यथा नवस्तस्य प्रसह्य त्वज्जयोद्यमः ॥ १४० ॥<br>
अभिभूतो बलवता रिपुर्बलवदाश्रयः ।<br>
नवप्रभावदर्पेण नाहत्वा विनिवर्तते ॥ १४१ ॥<br>
सुग्रीवेणाश्रितो धन्वी रामो दशरथात्मजः ।<br>
शौर्यशीलो दयाम्भोधिरिति मामङ्गदोऽवदत् ॥ १४२ ॥<br>
बलिना संधिमिच्छन्ति युध्यन्ते हीनशक्तिना।<br>
सदा तुल्यमुपेक्षन्ते श्रीकामा विजिगीषवः ॥ १४३ ॥<br>
जितोऽपि पुनरायातः शङ्के जीवितनिःस्पृहः ।<br>
सहसापातिना दीपः पतङ्गेनापि हन्यते ॥ १४४ ॥<br>
भ्राता संभाव्यतामेष राघवश्च प्रसाद्यताम् ।<br>
प्रणामेनापि भूपानां स्थाने विभवरक्षणम् ॥ १४५ ॥<br>
प्रियावचनमाकर्ण्य वाली विगतसाध्वसः ।<br>
उवाच निःश्वसन्प्रौढकोपस्मितसिताननः ॥ १४६ ॥<br>
भग्नग्रीवोऽपि सुग्रीवो गतश्चेत्पुनरागतः ।<br>
शौर्यशाली कथं वाली सहते तत्पराभवम् ॥ १४७ ॥</p>
<hr>
<p>१. &lsquo;धैर्यण शा०.</p>
<p>न नाम निधनं दुःखं जातोऽवश्यं विपद्यते ।<br>
सजीवमेव मरणं मानभङ्गो हि मानिनाम् ॥ १४८ ॥<br>
शूराः शत्रुयशःशुभ्रकर्मपाटनलम्पटाः ।<br>
परप्रणाममलिनं भुञ्जते विभवं कथम् ॥ १४९ ॥<br>
नास्ति रामेण मे युद्धं सुग्रीवः संगरे पुनः ।<br>
प्रयास्यत्येव भग्नाङ्गः स वध्यो मम नानुजः ॥ १५० ॥<br>
इत्युक्त्वा वलितग्रीवः परिष्वज्य प्रियाप्रियः ।<br>
अपुनर्दर्शनायैव तारामामन्त्र्य निर्ययौ ॥ १५१ ॥<br>
स सुग्रीवं समासाद्य दृष्ट्वा निष्कम्पमोजसा ।<br>
विस्मितो मुष्टिनाभ्येत्य जघान घनगर्जितः ॥ १५२ ॥<br>
तन्मुष्टियुद्धमभवज्जगतां कम्पकारणम् ।<br>
घोरशब्दं शिलाघातैस्तयोः पर्वतयोरिव ॥ १५३ ॥<br>
गाढप्रहाराभिहतौ तौ स्फाररुधिरारुणौ ।<br>
बभतुः किंशुकाशोकौ फुल्लाविव रणाङ्गणे ॥ १५४ ॥<br>
ततो सालेन सुग्रीवो वालिनं हेममालिनम् ।<br>
अताडयत्क्षितौ येन सोऽपि शैल इवापतत् ॥ १५५ ॥<br>
तूर्णमुत्थाय सुग्रीवं कुपितः स बलोत्कटः ।<br>
दोर्भ्यामादाय विदधे मृत्योः कवलनोचितम् ॥ १५६ ॥<br>
संकटे वर्तमानं तं दूरादालोक्य राघवः ।<br>
रुधिरोद्गारिणं भेजे सुहृन्निधनसंशयम् ॥ १५७ ॥<br>
स संधाय शरं घोरं कालदंष्ट्रोत्कटाननम् ।<br>
स्वर्गारोहणसोपानं विससर्जाशु वालिने ॥ १५८ ॥<br>
स तेनाभिहतो वेगान्निपपात महीतले ।<br>
जगतां दुर्निमित्ताय भ्रष्टः सूर्य इवाम्बरात् ॥ १५९ ॥<br>
स दृष्ट्वा रुधिरष्ठीवी राघवं गद्गदस्वरः ।<br>
ऊचे संस्तभ्य कृच्छ्रेण जीवितच्छेदिनीं व्यथाम् ॥ १६० ॥</p>
<p>मामन्यरणसंसक्तं त्वया हत्वा यशस्विना ।<br>
राम त्यक्तार्यवृत्तेन किं नाम सुकृतं कृतम् ॥ १६४ ॥<br>
आत्मानमनुशोचामि न तारां चारुलोचनाम् ।<br>
हते मयि हतो मन्ये प्रियः पुत्रो ममाङ्गदः ॥ १६२ ॥<br>
इत्युक्त्वा श्वासतरलप्राणः संचारनिःस्पृहः ।<br>
मुहूर्तं निश्चलस्तस्थौ वाली मीलितलोचनः ॥ १६३ ॥<br>
इति वालिवधः ॥ ४ ॥<br>
तस्मिन्निपतिते वीरे प्रवरे सत्त्वशालिनाम् ।<br>
तं देशमाययौ रामः शनैः सौमित्त्रिणा सह ॥ १६४ ॥<br>
तं वीक्ष्य वाली प्रोवाच किंचिदुन्मील्य लोचने ।<br>
स्रस्तं भारमिवासक्तां हेममालां परामृशन् ॥ १६५ ॥<br>
कुले महति जातस्य गुणिनः सत्त्वशालिनः ।<br>
न कामादार्य मर्यादाविध्वंसी धीः प्रवर्तते ॥ ४६६ ॥<br>
राम एव सदाचारः सर्वभूतहिते रतः ।<br>
कथमेकपदे नष्टमिति मे विषदं यशः ॥ १६७ ॥<br>
औचित्यचारुचरिते शङ्का मे नाभवत्त्वयि ।<br>
विपन्नघाती काकुत्स्थ इति कस्याशये स्पृशेत् ॥ १६८ ॥<br>
लोकेषु रुचिरा कीर्तिराचारः पुनरीदृशः।<br>
दम्भध्वजानां जानाति को नु मिथ्याविनीतताम् ॥ १६९ ॥<br>
पातकं मैथिलीलाभलोभेन भवता यदि ।<br>
अविचार्य कृतं राम तत्रापि श्रूयतामिदम् ॥ १७० ॥<br>
संध्यासमाधौ सप्ताब्धिचारिणा रावणः पुरा ।<br>
कक्षायां स मया क्षिप्तः सीतां तव जहार यः ॥ १७१ ॥<br>
सुग्रीवसेवारजसा मिथ्यैवासि कलङ्कितः ।<br>
तमहं रावणं बद्ध्वा किं न दद्यां तव प्रियाम् ॥ १७२ ॥</p>
<hr>
<p>१. &lsquo;हासिनीम्&rsquo; शा०. २. &lsquo;महतः&rsquo; शा०. ३. &lsquo;मर्यादाध्वंसे चेतः&rsquo; शा०. शा०. ५.
&lsquo;प्रच्छन्नपापी शा०.</p>
<p>उचितं मन्निजभ्राता सुग्रीवः श्रियमश्नुते ।<br>
नोचितं यत्सतां मार्गाद्रामः प्रीत्या परिच्युतः ॥ १७३ ॥<br>
इत्युक्तो वानरेन्द्रेण रामः किंचिदधोमुखः ।<br>
उवाच घर्षणामन्युप्रलीनकरुणाकणः ॥ १७४ ॥<br>
अहो बतात्यधर्मस्य गतिं जानासि वानर ।<br>
भ्रातृजायारतः पाप किं साधुरिव भाषसे ॥ १७५ ॥<br>
अन्यस्य दोषं पश्यन्ति सुसूक्ष्ममपि तत्पराः ।<br>
स्वनेत्रमिव नेक्षन्ते स्वदोषं मलिना जनाः ॥ १७६ ॥<br>
भ्रातृजायारतवधो नाधर्मो मम रूपतः ।<br>
राजदण्डविशुद्धानां गतिः सुकृतिनामिव ॥ १७७ ॥<br>
राजानो मृगयाशीलास्त्वं च शाखामृगो मया ।<br>
निहतः कानने हिंस्रस्तत्र का नाम वा च्युतः ॥ १७८ ॥<br>
राघवेनेत्यभिहिते चिन्तयन्भवितव्यताम् ।<br>
वाली विगलितक्रोधः क्षम्यतामित्युवाच तम् ॥ १७९ ॥<br>
ततः श्रुत्वा हतं तारा वालिनं भुजशालिनम् ।<br>
अग्रे कृत्वाङ्गदं पुत्रं शोचन्ती तूर्णमाययौ ॥ १८० ॥<br>
स समभ्येत्य दयितं परिष्वज्यायतेक्षणा ।<br>
दुःखाब्धिमग्ना प्रोवाच सृजन्ती बाष्पदुर्दिनम् ॥ १८१ ॥<br>
अहो नु रामवाणेन जीवितं हरता तव ।<br>
अदृश्यपातिना दूराद्दारितं हृदयं मम ॥ १८२ ॥<br>
उन्मील्य नयने नाथ शिशुं पश्याङ्गदं सुतम् ।<br>
दीर्घप्रवासिनः पुत्रदर्शनं ते पुनः कुतः ॥ १८३ ॥<br>
सततं कण्ठनिहितां हेममालामिमां प्रियाम् ।<br>
स्वर्गस्त्रीसंगमव्यग्रः कथं मामिव नेक्ष्यसे ॥ १८४ ॥<br>
दृष्टिः प्रसादमधुरा पुत्रप्रणयिनी क्व ते ।<br>
प्रेमामृतमयः क्वासौ दयितासंगमोत्सवः ॥ १८५ ॥</p>
<hr>
<p>१. &lsquo;यन्निजभ्रातुः&rsquo; शा०. २. &lsquo;सुधा&rsquo; शा०.</p>
<p>२४</p>
<p>रुमा यदि हता भार्या सुग्रीवस्य प्रिया त्वया ।<br>
ततः प्राणैः कृता शुद्धिर्निर्दोषा त्वहमांहता ॥ १८६ ॥<br>
वीर मानोन्नतग्रीव सुग्रीवाग्नौ निवेश्य माम् ।<br>
भ्रातृशोणितसंसिक्तां भजस्व विपुलां श्रियम् ॥ १८७ ॥<br>
पत्यौ समस्तसंकल्पकल्पवृक्षे तिरोहिते ।<br>
पिता बन्धुः सुतो भ्राता निष्फलः किल योषिताम् ॥ १८८ ॥<br>
सीता यदि हृता सर्वैरेकीभूतैः सुरासुरैः ।<br>
तत्प्राप्तिप्रवरो वाली राम किं नाश्रितस्त्वया ॥ १८९ ॥<br>
वैदेहीविरहे शापं वितरामि न ते सती ।<br>
किं तु प्राप्तामपि चिरं न सीतामुपभोक्ष्यसे ॥ १९० ॥<br>
अहो रागान्धमनसामविवेकपरिप्लवः ।<br>
सुग्रीवः संश्रयो येषां वाली येषां वधोचितः ॥ १९१ ॥<br>
अहो रामस्य मोहो वा दैवं वा वालिनः परम् ।<br>
चूतश्छिन्नः श्रितो निम्बः पान्थेन क्रियतेऽत्र किम् ॥ १९२ ॥<br>
इति प्रलापिनी तारा तारेव गगनच्युता ।<br>
क्षितौ पपात च्छिन्नाग्रहारमुक्ताश्रुवर्षिणी ॥ १९३ ॥<br>
तां तथा शोकविवशां क्रोशन्तीं करुणस्वनाम् ।<br>
सपत्नीभिर्वृतां वृद्धः प्रोवाचान्तःपुराधिपः ॥ १९४ ॥<br>
कष्टं शक्रसुतो वाली शक्रतुल्यः क्षयं गतः ।<br>
मुग्धे किं क्रियते धात्रा देहिनो न स्थिराः कृताः ॥ १९५ ॥<br>
अस्मिन्नित्यमविच्छिन्ने दीर्घे संसारवर्त्मनि ।<br>
गच्छन्प्रियः प्रियस्यापि न मुहूर्तं प्रतीक्षते ॥ १९६ ॥<br>
प्रियाणामप्रियाणां च जगतो जीवितस्य च ।<br>
अवश्यं निधनं ज्ञात्वा कः शोकः कर्तुमर्हति ॥ १९७ ॥<br>
शोच्यं शोचति नामासौ यः परेण न शोच्यते ।<br>
शोचत्यासन्ननाशोऽपि सेयमन्धपरम्परा ॥ १९८ ॥</p>
<p>तरङ्गभङ्गुरा भोगा दृष्टनष्टा विभूतयः ।<br>
धनं यौवनमायुश्च नित्यशोकस्य किं शुचा ॥ १९९ ॥<br>
भूतानामनुभूतानां संभूतानां क्षयः क्षणे ।<br>
प्रियाणां च प्रयातानां न शोकात्पुनरागमः ॥ २०० ॥<br>
इति वृद्धे वदत्यस्या न शोकस्तनुतां ययौ ।<br>
वियोगहृतचित्तानामुपदेशः क्व भेषजम् ॥ २०१ ॥<br>
इति ताराप्रलापः ॥ ५ ॥<br>
वाली लोचनमुन्मील्य विलोक्याङ्गदमग्रतः ।<br>
रामसुग्रीवमुख्यानामुवाच शनकैः परः ॥ २०२ ॥<br>
न जीवितपरित्यागदुःखं स्पृशति मे मनः ।<br>
शोकोऽयं यन्न पश्यामि चन्द्रमन्ध इवात्मजम् ॥ २०३ ॥<br>
भ्रातः सुग्रीव कारुण्याज्जीर्णं मन्युं निरस्य मे ।<br>
पुत्रः पाल्योऽङ्गदः प्रीत्या सोऽयं भृत्यस्तवाधुना ॥ २०४ ॥<br>
शिरश्चरणयोः पुत्र सुग्रीवस्य कृपावतः ।<br>
क्षिप क्षितिपतेरस्य विनयेनैव जीवसे ॥ २०५ ॥<br>
हेमपद्ममयीं मालां शक्रदत्तामिमां मम ।<br>
दिव्यां गृहाण सुग्रीव मूर्तामिव नृपश्रियम् ॥ २०६ ॥<br>
एतत्प्रभावान्नाद्यापि निर्गच्छन्त्यसवो मम ।<br>
इत्युक्त्वा तां ददौ तस्मै मालां कमलपुष्कराम् ॥ २०७॥<br>
प्रियाप्रलपितं शृण्वन्नङ्गदन्यस्तलोचनः ।<br>
आलिङ्ग्यैवावनिं वाली ततस्तत्याज जीवितम् ॥ २०८ ॥<br>
अङ्गदोऽथ ससुग्रीवः प्रवरैः सह वानरैः ।<br>
वालिनः साग्निसंस्कारां चकार सलिलक्रियाम् ॥ २०९ ॥<br>
रामाज्ञया ततस्तूर्णं छत्त्रव्यजनलाञ्छनः ।<br>
अभिषेकोत्सवः सज्जः सुग्रीवस्य बभौ पुरः ॥ २१० ॥</p>
<hr>
<p>१. &lsquo;प्रभूतानां ख. २. &lsquo;मुपायोगस्त्व&rsquo; क. ३. &lsquo;कनक&rsquo; शा०.</p>
<p>अभिषिक्तेऽथ सुग्रीवे जाम्बवत्प्रमुखैः स्वयम् ।<br>
यौवराज्यश्रियं भेजे राघवस्य गिराङ्गदः ॥ २११ ॥<br>
ततः प्रावृषमालोक्य राघवः समुपस्थिताम् ।<br>
निःसंचारोचितं कालं ज्ञात्वा सुग्रीवमब्रवीत् ॥ २१२ ॥<br>
अहं वर्षाक्षयाकाङ्क्षी तटे माल्यवतो गिरेः ।<br>
निवसामि त्वमप्यस्मान्कृत्यकाले समेष्यसि ॥ २१३ ॥<br>
इति सुग्रीवमामन्त्र्य सीताविरहनिःसहः ।<br>
सौमित्त्रिणा सह ययौ रामः प्रस्रवणं गिरिम् ॥ २१४ ॥<br>
इति सुग्रीवाभिषेकः ॥ ६ ॥</p>
<p>इति श्रीक्षेमेन्द्रविरचिते रामायणकथासारे किष्किन्धापर्व ।</p>
<hr>
<p>ततः पयोधरव्यूहैर्विततं विबभौ नमः ।<br>
हरहुंकारदग्धस्य धूमैरिव मनोभुवः ॥ १ ॥<br>
कदलीकुञ्जगर्भेषु तालतालीवनेषु च ।<br>
वराहगजयूथेषु लीनेवासीद्धनच्छविः ॥ २ ॥<br>
ततः पुष्पभुवः कीर्णा बभुर्जलकणैर्नवैः ।<br>
अब्धिलब्धाम्बुभिर्मेघैर्मुक्तैर्मुक्ताफलैरिव ॥ ३ ॥<br>
अथ निःसूत्रसंचारहारा धाराधरश्रियः ।<br>
धाराधरा वने पेतुः परिहारा धृतेरिव ॥ ४ ॥<br>
इन्द्रायुधप्रभापुञ्जैः प्रेनृत्तैश्च शिखण्डिभिः ।<br>
घनानां च वनानां च स्पर्धेवासीत्परस्परम् ॥ ५ ॥<br>
ववुर्विरहसंतापपिशुनाः शीकरानिलाः ।<br>
निःश्वासा इव रामस्य करुणाश्रुकणाकुलाः ॥ ६ ॥<br>
शिखण्डिताण्डवे गर्जत्पर्जन्यमुरजोर्जिते ।<br>
बभार घननीहारः प्रवेशपटविभ्रमम् ॥ ७ ॥</p>
<hr>
<p>१. &lsquo;पर्वतै&rsquo; शा०,</p>
<p>प्रशातपतिता घर्षबिन्दुभिः सहतारकाः ।<br>
विद्युद्दीपैर्जलधराः समन्वेष्टुमिवोद्यताः ॥ ८ ॥<br>
महिषाः पल्वलोत्तीर्णा वर्षाक्षालितकर्दमाः ।<br>
क्षितौ बाल्यान्निपतिताश्चेरुर्मेघसुता इव ॥ ९ ॥<br>
द्विपाः सभृङ्गदंष्ट्राग्रभिन्नसंसक्तपुष्कराः ।<br>
बभ्रमुर्वर्षकलुषा मूर्ताः पद्माकरा इव ॥ १० ॥<br>
कष्टं विदलितोऽस्माभिः संमदे पतितः शशी ।<br>
इत्येव मेघाश्चक्रन्दुः फुल्लामालोक्य केतकीम् ॥ ११ ॥<br>
कृत्वाभिसारिका धौतनेत्राञ्जनवृताननाः ।<br>
प्रययुश्चन्द्रविद्वेषाद्वैरपानमिवाम्बुदाः ॥ १२ ॥<br>
खे बभ्राम बलाकाली दिग्वधूहसितच्छटा ।<br>
मेघनष्टमिवान्वेष्टुं निशानाथं कुमुद्वती ॥ १३ ॥<br>
श्यामां कदम्बकुसुमसितां पीनपयोधराम् ।<br>
प्रौढां प्रावृषमालोक्य रामः सौमित्त्रिमब्रवीत् ॥ १४ ॥<br>
दिवाकरकरापीतं देवानाममृतं परम् ।<br>
एते वर्षन्ति विषदा जलदा विषसंहतिम् ॥ १५ ॥<br>
निम्नोन्नतसमीभूते सलिलैः स्थगिताः पथि ।<br>
प्रोषितानां प्रियासङ्गा जयोद्योगाश्च भूभृताम् ॥ १६ ॥<br>
मेघजालेन संरुद्धः शोकेनाहमिवांशुमान् ।<br>
न दृश्यते शशिकला जानकीव सितस्मिता ॥ १७ ॥<br>
एष फुल्लार्जुनः श्रीमान्कदम्बरुचिरो गिरिः।<br>
अभिषिक्तोऽम्बुदैः स्निग्धैः सुग्रीव इव शोभते ॥ १८ ॥<br>
भान्तिमेघाम्बुसंसिक्तास्तमालकबरीभराः ।<br>
रजोविमुक्ताः ककुभः स्नेहस्नाता इवाङ्गनाः ॥ १९ ॥<br>
कालः कालः प्रिया दूरे मार्गाश्च जलनिर्गमाः ।<br>
चिरं न सहते चेतः किमन्यज्जीवितं गतम् ॥ २० ॥</p>
<hr>
<p>१. &lsquo;प्रसाद&rsquo; शा०. २. &lsquo;द्ययुः शा०. ३. &lsquo;भूताना&rsquo; शा..</p>
<p>यथोक्तकारी सुग्रीवः कालेऽस्मिञ्जलसंकुले ।<br>
सहसोद्योगयात्रायां मिथ्यैवायास्यते कथम् ॥ २१ ॥<br>
वनवासपरिक्लिष्टं तं चिरावाप्तवल्लभम् ।<br>
वक्तुं स्वकार्यं तात्पर्यादकाले कथमुत्सहे ॥ २२ ॥<br>
उपकारफलं तुल्यं देहीति विगतत्रपः ।<br>
यो वक्ति निजमौचित्यं लुनीते स्वकरेण सः ॥ २३ ॥<br>
स मे प्रियावियुक्तस्य ज्ञात्वा जीवितसंशयम् ।<br>
प्रियं प्रियस्य सुहृदः स्वयमेव करिष्यति ॥ २४ ॥<br>
इति कृच्छ्रेऽप्यनौचित्यविमुखं राघवानुजः ।<br>
राघवस्य वचः श्रुत्वा तथेति प्रत्यपद्यत ॥ २५ ॥<br>
इति प्रावृड्वर्णनम् ॥ १॥<br>
निःसपत्नं निजं राज्यं प्राप्य प्लवगपुंगवः ।<br>
बभूव वल्लभासक्तो राज्यं संत्यज्य मन्त्रिषु ॥ २६ ॥<br>
तं विस्मृतसुहृत्कार्यं दयितारतिलालसम् ।<br>
उवाच हनुमानेत्य दंष्ट्रांशुविषदाननः ॥ २७ ॥<br>
साधवः पदमासाद्य विपुलं विपुलाशयाः ।<br>
संपदं बहु मन्यन्ते मित्त्रोच्छिष्टसुखोत्सवाम् ॥ २८ ॥<br>
रत्नभूम्यादिलाभानां मित्रलाभो महोदयः ।<br>
आत्मकार्यं न कुरुते मित्त्रकार्यं करोति यः ॥ २९ ॥<br>
इमां प्राणपणेनापि श्रियमिच्छन्ति मानिनः ।<br>
सुहृदामुपकाराय द्विषतां विग्रहाय च ॥ ३० ॥<br>
व्यवहारे सदाचारं मित्त्रं विभवसंभवे ।<br>
शक्तौ परोपकारं च स्मरन्ति सुकृतोचिताः ॥ ३१ ॥<br>
गुणः साधोर्बहुगुणः पात्रे दानमिवोज्ज्वलम् ।<br>
अकृतज्ञो विनष्टोऽसौ बीजमुप्तमिवोषरे ॥ ३२ ॥<br>
अल्पमप्युपकारं च मेरुतुल्यं स्मरन्ति ये ।<br>
विस्मरन्त्यपकारं च धन्या श्रीस्तत्समागमात् ॥ ३३ ॥</p>
<p>राघवेण कृतं यत्ते राघवो यत्करोति ते ।<br>
तत्कार्यकालो यात्येष तब लज्जाकरः परः ॥ ३४ ॥<br>
प्राणपीडामपि चिरं सहते विरहार्दितः ।<br>
स्वयं न प्रेरयत्येव सत्त्वमौचित्यसागरः ॥ ३५ ॥<br>
दुष्करेष्वपि कार्येषु परेषां सततोदिताः।<br>
खकार्याभ्यर्थनादैन्यमौनिनो मानिनः परम् ॥ ३६ ॥<br>
रामस्य कृत्यं कुरुते निःसंख्या हरिवाहिनी ।<br>
वयं विधेयास्त्वं नाथः किमन्यज्जृम्भतां यशः ॥ ३७॥<br>
समीरणसुतस्येति वचः श्रुत्वा कपीश्वरः ।<br>
संदिदेशातुलबलं नीलं सेनासु नायकम् ॥ ३८ ॥<br>
कपीनां विपुलं सैन्यं शैलद्वीपान्तचारिणाम् ।<br>
निःशेषं मे समायातु पूर्णमासी परोऽवधिः ॥ ३९ ।।<br>
सप्तरात्रमतिक्रम्य दृश्यते यस्य नागमः ।<br>
राजदण्डहतेनायं लोकस्तेन न दृश्यते ॥ ४० ॥<br>
इति सर्वान्समादिश्य प्लवगान्प्लवगेश्वरः ।<br>
विवेशान्तःपुरं कान्तासंभोगालिङ्गनोत्सुकः ॥ ४१ ।।<br>
अथ गौरीपतिगलश्यामले जलदागमे ।<br>
वृत्ते बभूव रामस्य शरद्विरहशोकदा ॥ ४२ ॥<br>
वृष्टिच्छेदविभक्तासु दिक्षु नीले नभस्तले ।<br>
कान्तिर्जगाम जनतानयनानन्दबन्धुताम् ॥ ४३ ॥<br>
याते जलधरासारे रोम बाप्पावशेषताम् ।<br>
हंसा सचामरस्फारा विवभुः कमलाकराः ॥ ४४ ॥<br>
हंसैः सप्तच्छदैः काशैः कुमुदैश्चन्द्ररश्मिभिः ।<br>
दिशः शुभ्रीकृता जग्मुः काकुत्स्थस्यैव कालताम् ॥ ४५ ॥<br>
शिखण्डिकेकाः कटुतां प्रियतां हंसनिःस्वनाः ।<br>
ययुः खावसरे सर्वः प्रायेण जनरञ्जकः ॥ ४६ ॥</p>
<hr>
<p>१. &lsquo;इति&rsquo; शा०, २. &lsquo;नाम&rsquo; क. ३. &lsquo;मत्ततां&rsquo; क.</p>
<p>विबोधितेषु पझेपु भृङ्गमङ्गलपाठकैः ।<br>
श्रीः संचचार शिजानकलहंसकनू पुरा ॥ ४७ ॥<br>
कालसिंहेन महता दारितेष्वभ्रदन्तिषु ।<br>
कुम्भमुक्ताप्रकरतां खे ययुस्तारतारकाः ॥ ४८ ॥<br>
सप्तच्छदेषु नीपेषु पनसेष्वसनेषु च ।<br>
बन्धुजीवेषु च शरल्लीनेव समलक्ष्यत ॥ ४९ ॥<br>
वने मौनव्रतास्तस्थुर्वीतरागाः शिखण्डिनः ।<br>
सदाचारा विचार्येव संसारविशरारुताम् ॥ ५० ॥<br>
विसाङ्कुररसादम्बुबिम्बितेन्दुकलाकृतौ ।<br>
जहसुः कुसुमैर्वाप्यो हंसमुंद्धतकर्दमम् ॥ ५१ ॥<br>
व्याकीर्णकेशराकारकिरणार्कोरुकर्णिकम् ।<br>
खं स्त्रस्तशुभ्राभ्रदलं जरत्कमलतां ययौ ॥ ५२ ॥<br>
गलिताम्बुदुकूलेषु तटेषु जघनेष्विव ।<br>
राजहंसनखोल्लेखास्तन्वीनां सरितां बभुः ॥ ५३ ॥<br>
दारितानां शरद्ध्याध्या सूर्यांशुनखरैः खरैः ।<br>
रक्तं मेघवराहाणां बन्धुजीवेष्विवापतत् ।। ५४ ॥<br>
कुमदोत्करसंक्रान्तरजःकर्पूरपाण्डुरः ।<br>
ययौ गजेषु भृङ्गौघः कर्णचामरचारुताम् ॥ ५५ ॥<br>
निशाः शशाङ्कविषदाः फुल्लसप्तच्छदा दिशः।<br>
वभुः परस्परं सख्यः सनर्महसिता इव ॥ ५६ ॥<br>
इति शरद्वर्णनम् ॥ २ ॥<br>
हंसहासां शशिमुखीं फुल्लोत्पलबिलोचनाम् ।<br>
कान्तां शरदमालोक्य रामः सौमित्रिमभ्यधात् ॥ ५७ ॥<br>
इयं सा साधुसेवेव संपूर्णफलशालिनी ।<br>
भाति सज्जनमैत्रीव शरद्विमलमानसा ।। ५८ ॥</p>
<hr>
<p>१. रूपेषु&rsquo; क. २. &lsquo;विसाङ्कुरे&rsquo; इति भवेत्.. ३. &lsquo;कुमुदै ख. ४. &lsquo;उद्धत्य&rsquo;
शा०-ख.</p>
<p>अगस्त्यस्योदयेनैया निर्विषं कुरुते विषम् ।<br>
शरत्कस्मादकस्मान्मे विषं वर्षति दुःखिनः ॥ ५९ ॥<br>
वरं शरन्न ते प्रावृड्वरं प्रावृण्न मे शरत् ।<br>
इति मिथ्यैव संकल्पः सर्वमार्तस्य दुःसहम् ॥ ६० ॥<br>
सीतासमागमोपाये सुहृत्सुचिरचिन्तितः ।<br>
आशाबन्ध इवाद्यापि सुग्रीवो मे न दृश्यते ॥ ६१ ॥<br>
गेयं कर्णे गले मालां प्रियामङ्के मुखे सुराम् ।<br>
कृत्वा विहरति व्यक्तं स मत्कार्यपराङ्मुखः ।। ६२ ।।<br>
लटभाभोगसौभाग्यविभवानुभवोत्सवम् ।<br>
परकार्यानुरोधेन त्यक्तमुत्सहते नु कः ।। ६३ ।।<br>
कथं त्यजति सुग्रीवः प्रियां कण्ठावलम्बिनीम् ।<br>
पुनर्नैवोपयुक्तस्य ममार्थे स्वार्थपण्डितः ॥ ६४ ॥<br>
खकार्यतात्पर्यवतां परार्थश्लथचेतसाम् ।<br>
सुखार्थे त्यक्तमानानां निन्द्यं जन्म दुरात्मनाम् ॥ ६५ ।।<br>
अयाचितोपकाराणां प्राणैरप्युपकारिणाम् ।<br>
महात्मनां भवत्येव परचिन्ताकुलं मनः ॥६६॥<br>
पूर्वोपकारिणां पापाः सुहृदां ये पराङ्मुखाः ।<br>
क्रव्यादा अपि मांसेषु सत्यं तेषां पराङ्मुखाः ॥ ६७ ॥<br>
पदस्था विषमस्थानां मित्राणां न भवन्ति ये ।<br>
आयासिता तैर्जननी गर्भभारेण केवलम् ।। ६८ ॥<br>
मम प्रियाविहीनस्य मूढबुद्धेः परायणम् ।<br>
किष्किन्धां त्वमितो गत्वा सुग्रीवं वद लक्ष्मण ॥ ६९ ।।<br>
चत्वारो वार्षिका मासा याता मम वियोगिनः ।<br>
कथमद्यापि न वयं याताः स्मृतिपथं तव ।। ७० ॥<br>
अहो नु विस्मृतवचाः सुहृत्कार्यपरिच्युतः ।<br>
स्त्रीणामपि मुखं स्पष्टं निर्लजः कथमीक्षसे ।। ७१ ।।</p>
<hr>
<p>१. &lsquo;तव स्मृतिपथं गताः&rsquo; शा०,</p>
<p>वैक्रस्यानेकजिह्वस्य भोगमात्राभिमानिनः ।<br>
कस्य नोद्वेगजननी सखे तव भुजंगता ।। ७२ ।।<br>
तदेवेदं धनुर्दीप्तं स एवायं शिलीमुखः ।<br>
वालिनं यदि ते द्रष्टुं मतिर्जाता तदुच्यताम् ॥ ७३ ।।<br>
इति भ्रातुर्वचः श्रुत्वा लक्ष्मणस्तप्तमानसः ।<br>
तमुवाच व्रजाम्येष चपलस्य कपेः पुरीम् ॥ ७४ ॥<br>
तमार्य त्यक्तमर्यादं सौजन्यव्यञ्जनं शठम् ।<br>
वक्ष्यन्ति तव संदेशं ममैते निशितेषवः ॥ ७५ ॥<br>
इति क्रोधानलेद्धस्य लक्ष्मणस्योत्कटं वचः ।<br>
रामः श्रुत्वा तमवदद्विचारव्यस्तमानसः ॥ ७६ ॥<br>
सौमित्रे मा क्रुधस्तस्मै स एवास्त्वपवादभाक् ।<br>
सन्तः कृतापराधेऽपि प्रसादमधुराशयाः ॥ ७७ ॥<br>
प्रणयात्सुहृदित्युक्तः सकृदप्युचिताशयैः ।<br>
कालेन दृष्टदोषोऽपि नार्हत्येव विमाननाम् ॥ ७८ ॥<br>
अनार्यमार्यवृत्तेन सत्येनावृत्तकारिणम् ।<br>
रिपुमप्युपकारेण वशीकुर्वन्ति साधवः ॥ ७९ ॥<br>
अल्पेऽपि दोपे प्राणेपु दण्डो यैर्विनिपात्यते ।<br>
प्रकृतिस्थाः प्रसादे ये कृच्छ्रा तैः सह संगतिः ॥ ८० ॥<br>
दोषग्रहणदक्षाणां विरज्यन्ते सुहृज्जनाः ।<br>
मिथ्याभिमानस्तब्धानां लुब्धानामिव सेवकाः ॥ ८१ ॥<br>
इति भ्रात्रा समादिष्टः सौमित्रिर्निःश्वसन्ययौ ।<br>
किष्किन्धां वानरभुजस्तम्भसंभारदुर्गमाम् ॥ ८२ ॥<br>
संप्राप्य विद्रुमस्तम्भरत्नप्राकारतोरणाम् ।<br>
नगरीं सूर्यपुत्रस्य सुग्रीवस्य प्रभामिव ।। ८३ ॥<br>
क्रोधोद्धतगतिः पादन्यासकम्पितभूतलः ।<br>
विवेश गणयन्वीरान्प्लवगाङिरिविग्रहान् ॥ ८४ ॥</p>
<hr>
<p>1:&ldquo;वक्रस्या&rsquo; इति स्यात्, २. &lsquo;प्रायेण शा०.</p>
<p>तं कोपादधिकाताम्रलोचनं सज्जकार्मुकम् ।<br>
संरम्भाप्तायुधास्तूर्णं कपयः पर्यवारयन् ।। ८५ ।।<br>
ते तस्य क्रोधदीप्तस्य कल्पान्तदहनद्युतेः ।<br>
अशक्ताः संमुखे स्थातुं दुद्रुवुर्विगतप्रभाः ॥ ८६ ॥<br>
स ददर्श निशानाथकान्तिसंतानतस्करम् ।<br>
स्फाटिकं हेमहोर्म्योचशृङ्गं सुग्रीवमन्दिरम् ।। ८७ ॥<br>
द्वारान्तिकमुपेत्याथ वेणुवीणामृदुखनैः ।<br>
एकीकृतं स शुश्राव गीतं किंनरयोषिताम् ॥ ८८ ॥<br>
गीतमन्तःपुरे श्रुत्वा सुग्रीवस्य विलासिनः ।<br>
रामं च दुःखितं स्मृत्वा रुपा जज्वाल लक्ष्मणः ।। ८९ ।।<br>
प्रकोपदुःसहे तस्मिन्संनद्धानां महौजसाम् ।<br>
वानराणां बलैर्धोरैर्निरुद्धे राजवर्त्मनि ।। ९० ॥<br>
ज्याघोषं सिंहनादं च कृत्वा ब्रजन्पुनः पुनः ।<br>
पुरद्वारे स शुश्राव यौवराड् वालिनन्दनः ॥ ९१ ॥<br>
लक्ष्मणो वानरान्दृष्ट्वा वाच्यमानो महाभुजः ।<br>
सुग्रीवं नलनीलं च क्षयं तेषामवैत्पुरीम् ॥ ९२ ।।<br>
तद्वाक्यादङ्गदस्तूर्णं सुग्रीवस्य तमागतम् ।<br>
न्यवेदयदतिक्रुद्धं क्षयोद्यतमिवान्तकम् ॥ ९३ ॥<br>
क्षुभ्यत्कपिवलाम्भोधिशब्देन व्योमसर्पिणा ।<br>
तारया च सुखासक्तः सुग्रीवः प्रतियोधितः ॥ १४ ॥<br>
हनुमन्चलनीलाद्यैः सुषेणविनताङ्गदैः।<br>
लक्ष्मणागमनोद्विमः स मन्त्रिभिरचिन्तयत् ॥ ९५ ॥<br>
तमूचे वायुतनयः संदेहान्दोलिताशयम् ।<br>
सर्वथा प्रणिपत्यैव प्रसाद्यो राघवानुजः ॥ ९६ ।।<br>
कान्ताप्रणयकोपेषु सुहृदां च प्रसादने ।<br>
शोभते महतामेव विनयावनतं शिरः ॥ ९७ ॥</p>
<hr>
<p>१. &lsquo;कुर्वन्प्रायात्&rsquo; शा० २. &lsquo;युवराड्&rsquo; स्यात्,</p>
<p>पूर्वोपकारिणा यत्ते रामेण सुहृदा कृतम् ।<br>
अल्पा प्रतिकृतिस्तस्य तदर्थे जीवितव्ययः ॥ ९८ ॥<br>
उपवत्सत्यं भारायते सताम् ।<br>
यावत्प्रत्युकारकणस्तापकारेण न स तेनैव तारितः ॥ ९९ ॥<br>
श्रुत्वैतन्मारुतसुतेनोक्तं तपननन्दनः ।<br>
उवाच सत्यमुचितं कथितं भवता हितम् ॥ १० ॥<br>
इदं तु नाभिजानामि यत्क्रुद्धः किल लक्ष्मणः ।<br>
न मयोक्तं कृतं वापि मोहात्किंचिदसांप्रतम् ॥ १०१ ॥<br>
छिद्रप्रवेशिभिर्नूनं द्विजिह्वैरेष मे सुहृत् ।<br>
भेदप्रणिहितैर्जिह्मैर्वाग्विषेणाकुलीकृतः ॥ १०२ ॥<br>
सत्योपलिप्तैरनृतैर्वाक्यैः प्रत्ययकारिभिः ।<br>
दोषदृश्यैकवेशैश्च पैशुन्यं कुर्वते खलाः ॥ १०३ ॥<br>
तूर्णमन्विष्यतां तावत्सौमित्रेः क्रोधकारणम् ।<br>
न ह्यविज्ञातविषये प्रवर्तन्ते प्रतिक्रियाः ॥ १०४ ॥<br>
रामात्तदनुजाद्वापि न भयं विद्यते मम ।<br>
अदोषे कुपितः किं तु तीव्रशोककरः सुहृत् ॥ १०५ ॥<br>
अतिकृच्छ्रेण लभ्यन्ते रक्ष्यन्ते च प्रयत्नतः ।<br>
कष्टैर्नेष्टानि साध्यन्ते मित्राणि च धनानि च ॥ १०६ ॥<br>
अवज्ञोपेक्षिते प्रेम्णि संधानं दुष्करं पुनः ।<br>
जतुलेशेन संश्लेषः कथं नु स्फुटिते मणौ ॥ १०७ ॥<br>
त्रुट्यत्यतिशयाकृष्टं हठाश्लिप्टे विपद्यते ।<br>
सौहार्दं कष्टसंधार्यं मृणालीनालपेशलम् ॥ १०८ ॥<br>
एतदेव महदुःखं ममान्तःशल्यदुःसहम् ।<br>
यत्प्रयत्नार्जितं मित्रं मिथ्यादोषेण नश्यति ॥ १०९ ॥<br>
इदं दहति मे चेतो यदयुक्तोपकारिणः ।<br>
जीवतापि न रामस्य पापेनोपकृतं मया ॥ ११० ॥</p>
<hr>
<p>१. किं नु शा. २. &lsquo;यद्यत्नेनार्जितं&rsquo; शा..</p>
<p>इति सुग्रीववचनं निशम्योवाच मारुतिः ।<br>
प्रेमवन्धनसूत्रालीमिव दंष्ट्रांशुभिः सृजन् ॥ १११ ॥<br>
मित्रोपकारविरहव्याकुलस्य गुणोचिता ।<br>
तवैषा शोभते चिन्ता यशःप्रणयदूतिका ॥ ११२ ॥<br>
श्लथाम्बुजस्तनी प्रायः शरद्गलितयौवना ।<br>
दृश्यते न च रामस्य यात्राकाले तवोद्यमः ॥ १.१३ ॥<br>
प्रियाविरहतप्तेन प्रणयात्कुपितेन ते ।<br>
भ्राता विसृष्टो रामेण वीतक्रोधो विधीयताम् ॥ ११४ ॥<br>
इत्युक्तो मन्त्रिणां मध्ये मन्त्रज्ञेन हनूमता ।<br>
तथेत्यूचे कपिपतिः कालातिक्रमलज्जितः ॥ ११५ ॥<br>
अन्तःपुरं प्रविश्याथ लक्ष्मणः शुभलक्ष्मणम् ।<br>
ददर्श रम्यपर्यङ्गे सुग्रीवं दयितासखम् ॥ ११६ ॥<br>
कान्ताकरतलाधूतचामरोदञ्चितांशुकम् ।<br>
सुमेरुमिव संसर्पिचन्द्रांशुधवलाम्बुदम् ॥ ११७ ॥<br>
विराजमानं हारेण जाह्नवीनिर्झरत्विपा ।<br>
मन्दरं सागरोत्तीर्णमिव फेनावलीयुतम् ॥ ११८ ॥<br>
दिव्याभरणसंभारप्रभापटलपाटलम् ।<br>
बालार्कमिव संक्रान्तकामिनीकुचकुङ्कुमम् ॥ ११९ ॥<br>
वल्लभालिङ्गानालग्नकपोलागुरुपल्लवम् ।<br>
पारिजातमिव स्फारिसौरभाहूतषट्पदम् ॥ १२० ॥<br>
विलासमारुतालोलललनावल्लरीयुतम् ।<br>
उद्यानमिव कामस्य मन्दरोद्दामशेखरम् ॥ १२१ ॥<br>
तं भोगसुभगं दृष्ट्वा भ्रातुर्दुःखेन पीडितः ।<br>
भूयो जगाम सौमित्रिः कोपात्कालाग्नितुल्यताम् ॥ १२२ ।।<br>
तं विलोक्यैव सुग्रीवः कृतातिथ्यं पुरोधसा ।<br>
कान्तासखः समुत्तस्थौ संरम्भगलितांशुकः ॥ १२३ ।।</p>
<hr>
<p>१.&lsquo;क्रान्त&rsquo;.शा..</p>
<p>तं न सेहे हरिर्द्रष्टुं संवित्कालव्यतिक्रमात् ।<br>
चिरं प्रणामव्याजेन वैलक्ष्यविनताननः ॥ १२४ ॥<br>
रुमया सहिता तारा प्रणनाम कृताञ्जलिः ।<br>
नमत्कर्णोत्पलरजोलेखाशवलितस्तनी ॥ १२५ ॥<br>
स्वमेव वदनं पश्यन्संक्रान्तं मणिकुट्टिमे ।<br>
ऊचे हरीन्द्रः सौमित्रिमासनं गृह्यतामिति ॥ १२६ ॥<br>
तं लक्ष्मणोऽवदद्दूताः कृतार्था एव सत्कृतिम् ।<br>
भजन्ते पूजयोच्छिष्टैः किं दूतैः कार्यनिष्फलैः ॥ १२७ ॥<br>
शृणु तावत्कपिपते यत्प्रियाविरहार्दितः ।<br>
संविध्यतिक्रमक्रुद्धस्त्वामाह रघुनन्दनः ॥ १२८ ।।<br>
हन्तोचिता तवैवेयं शाखामृग कृतघ्नता ।<br>
येनात्मसुखलुब्धेन विप्रलब्धः सुहृज्जनः ॥ १२९ ॥<br>
कुलं खजनमात्मानं सुकृतं च निहन्ति यत् ।<br>
तदसत्यं कथं नाम तव वल्लभतां गतम् ॥ १३० ॥<br>
ऐश्वर्यविषसंदर्भमूर्छामीलितलोचनः ।<br>
प्रियानपि न पश्यन्ति सुहृत्स्वजनबान्धवान् ॥ १३१ ॥<br>
कृतघ्नः सर्वभूतानां वध्यः सर्वात्मना कपे ।<br>
न स्मरत्यचलं स्फूर्जमुपकारं निगीर्य यः ॥ १३२ ॥<br>
अस्ति विप्रवधादीनां पापानां महतामपि ।<br>
निष्कृतिर्न कृतघ्नानामित्युवाच प्रजापतिः ।। १३३ ॥<br>
धौता हरजटाजूटभ्रष्टगङ्गाजलैरपि ।<br>
कृतघ्नधारणमलं मही मन्ये न मुञ्चति ॥ १३४ ॥<br>
इति त्वामाह सुग्रीव रामः सत्यपराक्रमः ।<br>
येन वालिवधे न्यस्तः शोकः कोपपदे द्विषाम् ॥ १३५ ॥<br>
अहो नु स्त्रीप्रधानस्य समदस्य प्रमादिनः ।<br>
विस्मृतं मित्रकार्ये ते मूर्खस्येव सुभाषितम् ॥ १३६ ॥</p>
<p>संत्यक्तसर्वकार्याणां प्रशान्तनिजतेजसाम् ।<br>
स्त्रीप्रणामपरिम्लानमानं धिग्जन्म रागिणाम् ॥ १३७ ।।<br>
गीतेनेव कुरङ्गस्य पतङ्गस्येव तेजसा ।<br>
स्त्रीसङ्गेन तवासन्नः सत्यं नाशः प्लवङ्गम ।। १३८ ॥<br>
सर्वेषां योषितः सन्ति भोगाः कस्य न वल्लभाः।<br>
किं तु त्वत्सदृशः कोऽस्ति यातं कालं न वेत्ति यः ॥ १३९॥<br>
इति कोपाकुलालापे ब्रुवाणे राघवानुजे ।<br>
तारा ताराधिपमुखी तमूचे वल्गुनादिनी ।। १४० ।।<br>
नायं लक्ष्मण कोपस्य वचसः परुषस्य च ।<br>
अर्हः सुहृत्कपिपतिः सर्वथा प्रणयी तव ॥ १४१ ॥<br>
तवेन्दुसुन्दरादस्मान्मुखात्कमललोचन ।<br>
वचःस्फुलिङ्गाः पतिताः सत्यं नः कर्मविप्लवात् ।। १४२ ॥<br>
नासत्यवादी न शठो न कृतघ्नो न दुर्जनः ।<br>
सुग्रीवो रामकार्ये तु योगीव ध्याननिश्चलः ॥ १४३ ।।<br>
अत्युन्नतो महाभोगः श्रीमान्वगुणचामरः ।<br>
रामणैव यशःस्तम्भः कल्पस्थायीकृतः पदे ॥ १४४ ॥<br>
चन्द्रिकाभरणे हर्म्ये कान्ताकुचपुरःसरः ।<br>
सुखं न शेते सुग्रीवस्तप्तः काकुत्स्थचिन्तया ॥ १४५ ॥<br>
पुरा जितेन्द्रियः सोऽपि विश्वामित्रस्तपोनिधिः ।<br>
प्रयातं विपुलं कालं न मेने मेनकारतः ॥ १४६ ॥<br>
विवशास्त्रिदशा यत्र मुनयो यत्र मोहिताः ।<br>
प्रियासमागमे तस्मिन्मनः कस्य न लीयते ॥ १४७ ॥<br>
रिपुक्षयसहायस्ते भ्रातस्ते दयितः सुहृत् ।<br>
यथा रामस्तथैवायं पूज्यः श्रीमान्कपीश्वरः ।। १४८ ॥<br>
हत्वा दशास्यं समरे सीतामात्य दुर्लभाम् ।<br>
एष प्रदास्यति क्षिप्रं रामस्य प्रीत्युपायनम् ॥ १४९ ।।</p>
<p>को वा रामस्य साहाय्ये पुरः समुपयुज्यते ।<br>
तथापि प्रणयस्यैया वचसि प्रभविष्णुता ॥ १५० ॥<br>
सप्ताव्धिवेलाविश्रान्तशासनस्यास्य शासनात् ।<br>
जगत्कपिमयं सर्वं रामकार्य भविष्यति ॥ १५१ ।।<br>
इति तारावचः श्रुत्वा मधुरं मधुराशयः ।<br>
मृदुस्वभावः सौमित्रिः प्रसादं सहसा ययौ ॥ १५२ ।।<br>
न कस्य गाढसौहार्दं प्रेम प्रणयपेशलम् ।<br>
ललनावदनाम्भोजनिर्गतं वाङ्मधु प्रियम् ॥ १५३ ।।<br>
प्रसन्नवदनं दृष्ट्वा लक्ष्मणं वानरेश्वरः ।<br>
भयं चिन्तां च तत्याज न तु लज्जामनङ्गजाम् ।। १५४ ॥<br>
स माल्यं कण्ठसंसक्तं रतिसंभोगलक्षणम् ।<br>
छित्त्वा जगाद प्रणतः सौमित्रि मित्रवत्सलः ॥ १५५ ॥<br>
नष्टं यशश्च राज्यं च येन मे पुनराहृतम् ।<br>
कृतं नाद्यापि तत्कार्यं धिङ्मां निष्फलजीवितम् ॥ १५६ ॥<br>
गुणौषैस्तस्य देवस्य शक्तः कर्तुं प्रतिक्रियाम् ।<br>
यस्य सप्तार्णवव्यापि सप्ततालभिदो यशः ॥ १५७ ।।<br>
युधि हेलाहतेनैव विराधेनाविराधितौ ।<br>
प्राज्यौ यस्य भुजस्तम्भौ कबन्धवधवान्धवौ ॥ १५८ ।।<br>
तस्य संग्रामसाहाय्ये व्यग्रस्य मम केवलम् ।<br>
भक्तिमात्रोपकरणं तथाप्येष समुद्यमः ।। १५९ ॥<br>
मोहाध्यतिक्रमो यश्च स मम क्षम्यतां त्वया ।<br>
न कस्यानेकदोषोऽपि सुहृत्काय इव प्रियः ॥ १६० ॥<br>
इति श्रुत्वा कपिपतेर्वचनं राघवानुजः ।<br>
तमूचे सत्त्वसारस्य सर्वमेतत्तवोचितम् ॥ १६१ ॥<br>
ममार्य शोकतप्तस्य क्षन्तव्यं परुषं त्वया ।<br>
सद्भिः पदप्रहारोऽपि व्यसनार्तस्य सह्यते ॥ १६२ ॥</p>
<hr>
<p>१. &lsquo;गुणे कस्तस्य शा..</p>
<p>आर्यस्य दैवनिर्दिष्टः सुवृत्तो विषदाशयः ।<br>
दर्पणः सुखदुःखेषु त्वं सुहृत्संमुखः सदा ॥ १६३ ॥<br>
सहायेन त्वयावश्यं सुहृदा रघुनन्दनः ।<br>
अचाप्स्यति हतारातिः सीतां कीर्तिमिव प्रियाम् ॥ १६४ ॥<br>
सखे तूर्णमितो गत्वा प्रौढकोपानलाकुलः ।<br>
यत्नेनाश्वास्यतामार्यस्त्वया निर्दिष्टकारिणा ॥ १६५ ॥<br>
प्रेमपात्रेण सुहृदा दर्शनामृतवर्षिणा ।<br>
दुःखदाहं त्यजत्येव प्रियेणाश्वासितं मनः ॥ १६६ ॥<br>
लक्ष्मणेनेत्यभिहिते तथेत्युक्त्वा हरीश्वरः ।<br>
परिवृत्याननं किंचिदुवाच पवनात्मजम् ॥ १६७ ॥<br>
कुलाचलेषु सर्वेषु समुद्रेषु वनेषु च ।<br>
दिक्षु द्वीपेषु गगने निर्मनुष्यासु भूमिपु ॥ १६८ ।।<br>
ये शैलजलदप्रख्या वसन्ति हरियूथपाः ।<br>
तूर्णमायान्तु ते दूतैस्त्वद्विसृष्टैर्मदाज्ञया!! १६९ ।।<br>
राजाज्ञादूषका ये तु नायान्ति मदमोहिताः ।<br>
शरीरे दुःसहस्तेषां दण्डः क्षिप्रं निपात्यताम् ॥ १७० ॥<br>
इत्युक्ते प्लवगेन्द्रेण हनूमद्वाक्यचोदिताः ।<br>
कपीनां भीमवेगानां कोट्यस्तूर्णं दिशो ययुः ॥ १७१ ॥<br>
इति हनुमध्यादेशः ।। ३ ॥<br>
उदयास्ताचलशिरःशिखरेभ्यो महीयसाम् ।<br>
कपीनां दश तित्रश्च कोट्यस्तूर्ण समाययुः ॥ १७२ ।।<br>
स्फुरत्केसरताराणां हरीणां हरितेजसाम् ।<br>
शतानि सप्तकोटीनामाययुः स्फटिकाचलात् ।। १७३ ॥<br>
हिमाद्रिवासिनां दिव्यफलमूलरसाशिनाम् ।<br>
क्षिप्रं कोटीसहस्राणां सहस्रं समुपाययौ ।। १७४ ।।<br>
भीनानां भीमवेगानां दीप्ताङ्गारकवर्चसाम् ।<br>
सहस्रं कपिकोटीनामाययौ विन्ध्यभूधरात् ।। १७५ ॥</p>
<p>क्षीरोदकच्छकूलेभ्यस्तमालवनगन्धिनाम् ।<br>
निःसंख्या कपिवीराणां प्रवाहिन्यः समाययुः ॥ १७६ ॥<br>
निरुद्धभास्करालोके प्रसर्पितबलार्णवे ।<br>
हनूमत्प्रेरिता दूतास्ते प्रापुस्तुहिनाचलम् ॥ १७७ ॥<br>
दिव्यानरसनिष्पन्दे यज्ञे माहेश्वरे पुरा ।<br>
फलमूलानि जातानि ते तत्र ददृशुर्मुदा ।। १७८ ॥<br>
सुधास्वादानि दिव्यानि क्षुत्क्लमापहराणि ते ।<br>
समादाय ययुस्तूर्णं तानि सुग्रीवमण्डलम् ।। १७९ ॥<br>
निवेद्य वानरेन्द्राय ते तद्दिव्यमुपायनम् ।<br>
प्रथमं वानरचमूं शशंसुः समुपागताम् ॥ १८० ॥<br>
प्रस्तुतोऽथ गिरौ रामं द्रष्टुं हनुमतो गिरा।<br>
भीतभीतोऽभवत्क्षिप्रं दोलालोलाशयः कपिः ॥ १८१ ॥<br>
ततः प्लवगसैन्येन महता प्लवगेश्वरः ।<br>
आरुह्य रत्नशिविकां प्रतस्थे राघवाचलम् ।। १८२ ।।<br>
स माल्यवन्तमासाद्य सेनासंच्छादिताम्बरः ।<br>
ससर्प रामाभिमुखं पद्भ्यामेव कृताञ्जलिः ॥ १८३ ॥<br>
लक्ष्मणेने युतं दृष्ट्वा सुग्नीवं हनूमन्मुखैः ।<br>
सैन्येन च समायान्तं रामस्तत्याज विक्रियाम् ॥ १८४ ।।<br>
कृतागसि पुरः प्राप्ते सतां मन्युर्विलीयते ।<br>
दर्शनान्तं हि महतां प्रियेषु कलुषं मनः ॥ १८५ ।।<br>
इति सुग्रीवयात्राः ॥ ४ ॥<br>
निवारितसितच्छत्रं दूरविश्रान्तचामरम् ।<br>
मौलिरत्नप्रभासूत्रैरिव बद्धोन्नताञ्जलिम् ॥ १८६ ।।<br>
गाढं दोर्भ्यां परिष्वज्य राघवः सुहृदं प्रियम् ।<br>
समाभाष्य च सामात्यमूचे विश्रम्यतामिति ॥ १८७ ।।</p>
<hr>
<p>१. &lsquo;द्रष्टुं राम&rsquo; शा. २. &lsquo;णानुगतं&rsquo; शा..</p>
<p>ततः सुखोपविष्टं तं जगाद रघुनन्दनः ।<br>
अपि विस्मृतमित्रस्य सुखिनः कुशलं तव ॥ १८८ ।।<br>
त्यक्तस्वपरकार्याणां चिरसक्ता विभूतयः ।<br>
राज्ञां भोगाभिभूतानां न भवन्ति भवादृशाम् ॥ १८९ ।।<br>
प्रणयेनैतदुक्तोऽसि क्रियतामधुनोचितम् ।<br>
अनुद्गीर्णो हि वचसा मन्युर्नैवोपशाम्यति ॥ १९० ॥<br>
इति रामस्य वचनं वीतक्रोधो निशम्य सः ।<br>
लब्धाश्वासोऽपि वैलक्ष्यादतिनम्राननोऽवदत् ॥ १९१ ।।<br>
हेलावितीर्णराज्यस्य प्रत्याहृतयशःश्रियः ।<br>
मानद त्वत्प्रसादस्य सर्वदस्यः किमुच्यते ॥ १९२ ।।<br>
असेवाप्रतिपन्नस्य प्रीत्या पूर्वोपकारिणः ।<br>
ये शठा नोपयुज्यन्ते भारैर्मज्जति तैर्मही ॥ १९३ ।।<br>
वयस्यस्यातिदर्पोऽयं भक्तस्येति किमद्भुतम् ।<br>
अधुना मम भृत्यस्य दृश्यतां कार्यगौरवम् ॥ १९४ ।।<br>
इदं प्लवगसैन्यं मे सहसैव समागतम् ।<br>
अतोऽप्यतिगुणं भूरि क्रमेण समुपैष्यति ।। १९५ ॥<br>
इमे सेनानगा वीरा वयं भृत्याः प्रभुर्भवान् ।<br>
हत्वा दशास्यं त्रैलोक्यजयाय क्रियतां मतिः ॥ १९६ ॥<br>
इत्याकर्ण्य हरीन्द्रस्य विनयाभरणं वचः ।<br>
तं प्रत्युवाच काकुत्स्थः परिष्वज्य कृताञ्जलिम् ।। १९७ ।।<br>
नैतच्चित्रं तव सखे गुणिनः सत्त्वशालिनः ।<br>
स्वभाव एव महतां परकार्यार्थमुद्यमः ॥ १९८ ।।<br>
धुतिरिन्दोः प्रभार्कस्य दीप्तिर्वह्नेतिर्भुवः ।<br>
सतां च प्रकृतिः सत्यं परकार्यरतं मनः ॥ १९९ ॥<br>
तदैव जानकी लब्धा निहताश्च मयाहिताः ।<br>
यदैव दक्षिणेन त्वं मम धात्रापितः सुहृत् ॥ २०० ॥</p>
<hr>
<p>१. &lsquo;सुहृदः शा०.</p>
<p>इत्यादरेण सानन्दं ब्रुवाणे रघुनन्दने ।<br>
अपारः कपिसैन्याब्धिरपरोऽपि समाययौ ॥ २०१॥<br>
बालार्कवर्णैर्हेमाभैः शरवर्णैः शशिप्रभैः ।<br>
कोटिसहस्रैर्दशभिर्मेरुकन्दरवासिभिः ॥ २०२ ॥<br>
वीरः शतबलिर्नाम कपिः श्रीमानदृश्यत ।<br>
पिता सुषेणस्तारायाः कोटीनां कोटिभिर्वृतः ॥ २०३ ॥<br>
समाययौ जगद्व्यापी सुमेरुरिव जङ्गमः ।<br>
पिता हनुमतः श्रीमान्केसरी स्फारकेसरः ॥ २०४ ॥<br>
गवाक्षः पनसो धीमान्सन्नादः शरभो गजः ।<br>
रुमण्वानृषभो वीरो गवयो गन्धमादनः ॥ २०५ ॥<br>
वीरौ च मैन्दद्विविदौ कोटीनां कोटिभिर्वृतः ।<br>
मेघागममिवाकाले दर्शयन्तः समाययुः ॥ २०६॥<br>
वीरः पद्मसहस्रेण वृतः शङ्कुशतेन च ।<br>
युवराजोऽङ्गदः श्रीमान्प्रत्यदृश्यत दुर्जयः ॥ २०७ ।।<br>
वृतः कोटीसहस्राभ्यां तारस्तारानुजो वली ।<br>
हनुमांश्च महाभागः सैन्यानां प्रस्थितः पुरः ॥ २०८ ॥<br>
इन्द्रजानुः कपिवरः कपिकोट्या वृतो वरः ।<br>
वृतो द्वादशकोटीभिर्वीरो दधिमुखः कपिः ॥ २०९ ॥<br>
वृतः खर्वसहस्रेण कुमुदः कुमुदप्रभुः ।<br>
एकविंशतिकोटीनामीश्वरश्च दरीमुखः ॥ २१० ॥<br>
विजयो दुन्दुभो रम्भः संपाती जाम्बवान्नलः ।<br>
शतार्चिः शरगुल्मश्च वेगदर्शी महाहनुः ॥ २११ ॥<br>
सुनेत्रोल्कामुखौ चेति वानराः कामरूपिणः ।<br>
प्रत्यदृश्यन्त शैलाभाः प्रकम्पगुरवो भुवः ॥ २१२ ॥</p>
<hr>
<p>१. &lsquo;पद्मकोट्या समावृतः शा..</p>
<p>रचिताञ्जलयः सर्वे सुग्रीवं प्रणिपत्य ते ।<br>
तदादिष्टेषु देशेषु ससैन्याः समुपाविशन् ।। २१३ ॥<br>
इति बलागमनम् ॥ ५॥<br>
ततः शासनमादाय राघवस्य हरीश्वरः ।<br>
उवाच विनतं नाम वीरं वानरयूथपम् ॥ २१४ ॥<br>
पूर्वी दिशमितो गत्वा त्वमाखण्डलमण्डिताम् ।<br>
जानीहि रावणहृतां विचिन्त्य जनकात्मजाम् ।। २१५ ॥<br>
यमुनां यमुनाद्रिं च जाह्नवीं सरयूमपि ।<br>
कौशिकी तमसां नन्दा गोमतीं मागधीं पुरीम् ॥ २१६ ॥<br>
विदेहपुण्डूवङ्गाङ्गकिरातशकबन्धुरान् ।<br>
कर्णप्रावरणाकालमुख्यान्पवन राक्षसान् ॥ २१७ ॥<br>
अन्तर्जलचरान्धोरान्समुद्रद्वीपसंश्रयान् ।<br>
सुवर्णकुड्यपर्यन्तं जम्बूद्वीपस्य भूधरान् ॥ २१८ ॥<br>
शिबिरं नाम गगनासङ्गिशृङ्गं सुरालयम् ।<br>
कालोदकं च जलधिं यत्रालक्ष्याः क्षपाचराः ।। २१९ ।।<br>
छायाग्रहं ब्रह्मशप्ताः कुर्वन्ति किल देहिनाम् ।<br>
ब्रह्मस्वहारिणः पूर्वं विप्रास्ते नरकं गताः ॥ २२० ॥<br>
वसन्ति तमसि स्फारे सदा क्षुत्क्षामकुक्षयः ।<br>
ततो रक्तजलं नाम समुद्रं घोरदर्शनम् ॥ २२१ ।।<br>
गृहं विहगराजस्य विशालं कूटशाल्मलिम् ।<br>
गोशृङ्गं च महानीलमब्धिमध्यात्समुत्थितम् ।। २२२ ॥<br>
यत्र शृङ्गनिभा भीमा मन्देहा नाम राक्षसाः ।<br>
शृङ्गेभ्यः सलिले प्रातर्लभन्ते च पतन्ति च ॥ २२३ ॥<br>
ततः शशाङ्कधवलं क्षीरोदममृतास्पदम् ।<br>
यस्य मध्येऽशुमान्नाम जातो रजतभूधरः ।। २२४ ।।<br>
रजताम्भोजनलिनी रम्यो रजतपादपः ।<br>
दिव्यां सुदर्शनां नाम हेमहंससरोजिनीम् ॥ २२५ ।।</p>
<p>तां सेवन्ते सदा सिद्धः सयक्षोरगकिंनराः ।<br>
ततो घृतोदधिं गत्वा यत्रासौ वडवानलः ॥ २२६ ॥<br>
पयः प्राश्नात्यविरतं क्रोशतां जलवासिनाम् ।<br>
हैमं तस्योत्तरे कूले योजनानि चतुर्दश ॥ २२७ ॥<br>
गिरिं सहस्रशिरसं शेषेणासेवितं स्वयम् ।<br>
उदयाद्रिं ततो गत्वा शृङ्गं सौमनसं ततः ॥ २२८ ॥<br>
वालखिल्यैः परिवृतं त्रिविक्रमपदाङ्कितम् ।<br>
विचित्य निखिलं सीता भवद्भिदृश्यतां सती ॥ २२९ ॥<br>
अतः परमगम्यैव प्राची दिक्तिमिरावृता ।<br>
मासः परोऽवधिः सीतान्वेषणेऽस्मिन्मयोदितः ॥ २३० ॥<br>
शरीरपरमो दण्डस्तदतिक्रमकारिणाम् ।<br>
इत्युक्त्वा विनतं पूर्वं विसज्य दिशमाशुकृत् ॥ २३१ ।।<br>
सोऽब्रवीजाम्बवन्मुख्यान्सनीलाङ्गदवायुजान् ।<br>
भवद्भिर्दृश्यतामाशा दक्षिणा मम दक्षिणैः ॥ २३२ ॥<br>
नर्मदालिङ्गितो विन्ध्यस्ततो वेगवती नदी।<br>
कृष्णवर्णा सवरदा देविका वायुमत्यपि ।। २३३ ॥<br>
मेकलोत्कलिका जम्बूर्वाहिनी वेत्रवत्यपि ।<br>
दशार्णा निषधाद्याश्च देशाः पुण्डूककोसलाः ॥ २३४ ॥<br>
श्रीखण्डशैलो मलयाः कावेरीवलयोचितः ।<br>
स पाण्ड्यविषयः श्रीमानगम्याश्रममण्डितः ॥ २३५ ॥<br>
ततो विधातुरादेशादतरङ्गो महोदधिः ।<br>
हेमशृङ्गरतटे यस्य महेन्द्रः शक्रसेवितः ॥ २३६ ॥<br>
समुद्रादुद्गतश्चान्यो गिरिश्चन्द्रार्कयोः सुहृत् ।<br>
यस्येन्दुः सेवते शृङ्गं रौप्यं हैमं च भास्करः ॥ २३७ ॥<br>
पारेसमुद्रं विद्युत्त्वान्विश्वकर्मकृतो गिरिः!<br>
उशीरभोजनामा च ततोऽद्रिः काञ्चनद्रुमः ॥ २३८ ॥</p>
<hr>
<p>१. विदित्वा&rsquo; ख. २. &lsquo;निखिले&rsquo; शा०,</p>
<p>देहान्तकाले पश्यन्ति तान्वृक्षान्सर्वजन्तवः ।<br>
पितृलोकस्ततो घोरः कान्ता यमपुरी ततः ।। २३९ ॥<br>
यस्यां कनकवैडूर्यस्तम्भभूरिप्रभा सभाम् ।<br>
धर्मासनगतः श्रीमानध्यास्ते भगवान्यमः ॥ २४० ॥<br>
महर्षेः पुण्यतपसस्तृणाझेराश्रमस्ततः ।<br>
कल्पवृक्षैः परिवृतः स्वर्गणोपेत्य सेवितः ॥ २४१ ॥<br>
विचित्य ज्ञायतां तूर्णं देशेष्वेतेषु मैथिली ।<br>
अतः परमनालोकमसूर्यमजनं जगत् ।। २४२ ॥<br>
मासोऽस्मिन्नवधिः कार्ये वध्यो मे तद्व्यतिक्रमी ।<br>
हनुमत्स्कन्धविन्यस्तं रामकार्यमिदं महत् ।। २४३ ।।<br>
ममावश्यं सफलतां यशसा सह यास्यति ।<br>
सुग्रीवस्येति वचनं दृशैकविनिवेशितम् ।। २४४ ॥<br>
श्रुत्वा रामः प्रियालाभे बवन्धाशां हनूमति ।<br>
स तस्मै निजनामाङ्कं प्रत्ययाय मृगीदृशः ।। २४५ ॥<br>
पिङ्गरत्नप्रभासङ्गैर्विततारामुलीयकम् ।<br>
वायुपुत्रस्तदादाय सहाङ्गादपुरःसरैः ।<br>
प्रणम्य रामसुग्रीवौ प्रययौ दक्षिणां दिशम् ॥ २४६ ॥<br>
इत्यङ्गुलीयकदानम् ॥ ६॥<br>
ततः सुषेणं सुग्रीवः श्वशुरं सैन्यनायकम् ।<br>
उवाचान्विष्यतामाशा सीतार्थे पश्चिमा त्वया ॥ २४७ ॥<br>
खराष्ट्राभीरवाह्लिकामद्रशूर्पानकादिपु!<br>
पुन्नागकेतकवने शङ्खतालीवनेषु च ॥ २४८ ॥<br>
सिन्धुकेकयकौ वीरसृञ्जयेषु महोदधौ ।<br>
मरीचिपत्तने पुण्ये सिन्धुद्वीपे जले स्थले ।। २४९ ।।<br>
कन्दरासु सुमेरोश्च सिन्धुसागरसंगमे ।<br>
शतशृङ्गे गिरौ सिंहः सपक्षरुत्कटैर्वृते ॥ २५० ।।</p>
<hr>
<p>१. &lsquo;दृशैव विनिवेदितम् शा०. २. शृङ्गनाडीवनेषु च शा०.</p>
<p>स्त्रीराज्ये मरुदेशेषु पुण्ये पञ्चनदे ततः ।<br>
काश्मीरमण्डले तक्षशिलायां शाकले पुरे ॥ २५१ ।।<br>
आरट्टवाह्लिकाम्बोजखशचीनवनेषु च ।<br>
मणिमत्पर्वतोद्देशे पश्चिमाब्धौ तथा परे ।। २५२ ॥<br>
पारियात्रस्य शिखरे गन्धर्वगणदुर्जये ।<br>
समुद्रपादसंजाते चक्रवर्त्यचलोत्तमे ॥ २५३ ॥<br>
यत्र चक्रं सहस्रारं दृश्यते वज्रमण्डलम् ।<br>
सहस्रावर्तकलिले यस्सिन्देशे जनार्दनः ॥ २५४ ॥<br>
हत्वा पञ्चजनं तीव्रं हयग्रीवं च दुःसहम् ।<br>
अवाप पाञ्चजन्याख्यं शङ्खं चक्रं च दीप्तिमत् ॥ २५५ ।।<br>
चराहशैले बिपुले तस्मिन्प्राग्ज्योतिषे पुरे ।<br>
यस्मिन्स नरको नाम घोरो वसति दानवः ॥ २५६ ॥<br>
ततः सहस्रधाराङ्के गिरौ हेमद्रुमेषु च ।<br>
पर्वतानां सहस्रेषु हेमवल्लीतृणेषु च ॥ २५७ ।।<br>
अद्रेः कनकशृङ्गस्य शेखरे भास्करप्रभे।<br>
रत्नप्रासादभवने वरुणेन कृतास्पदे ॥ २५८ ॥<br>
हेमताले च विपुले शैलाभे स्कन्दशेखरे ।<br>
अस्ताचले सहस्रांशुतापप्रोद्भूतपावके ।। २५९ ॥<br>
द्रष्टव्या रावणहृता भवता जनकात्मजा ।<br>
एतावान्दृश्यते लोको निरालोकस्ततः परः ॥ २६० ॥<br>
जानकीविचये मासः सर्वेषामवधिर्मतः ।<br>
इत्युक्त्वा कपिभूपालः सुषेणं पश्चिमां दिशम् ॥ २६१ ॥<br>
विसृज्याग्रे शतवलं प्रोवाच हरियूथपम् ।<br>
उत्तरां त्वमितो गत्वा दिशं धनदपालिताम् ॥ २६२ ॥<br>
विचित्य सानुगस्तूर्णं जानीहि जनकात्मजाम् ।<br>
तङ्गनानृषिकान्म्लेच्छांस्तुक्खारान्रमणाञ्छकान् ॥ २६३ ॥</p>
<hr>
<p>१. &lsquo;कानने वने&rsquo; शा० शोधितः, क-पुस्तके च. २. &lsquo;नीच&rsquo; ख. ३. &lsquo;तुरुष्का&rsquo; शा०.</p>
<p>दरदारशैलकुखांश्च दिव्यं धाम हिमाचलम् ।<br>
देवदारुवनोपेतं भूर्जलोभ्रकुटाचितम् ।। २६४ ॥<br>
कालशैलं हेमगर्भं भूधरं च सुदर्शनम् ।<br>
दिव्यं देवसमं नाम गिरिधातुरसाकरम् ॥ २६५ ॥<br>
असश्चाभूतसंचार खं नदीनंदवर्जितम् ।<br>
शतयोजनविस्तीर्ण संतप्तं सूर्यरश्मिभिः ॥ २६६ ॥<br>
तदतीत्य ततश्चन्द्रसहस्रपरिपाण्डुरम् ।<br>
चन्द्रकान्तभयोत्तुङ्गशृङ्गं स्फटिकभूधरम् ।। २६७ ॥<br>
पुरी यत्र कुबेरस्य निर्मिता विश्वकर्मणा ।<br>
ततस्त्रिककुभं नाम गिरिं हेमाद्विमानसम् ॥ २६८ ॥<br>
नदी नागह्नदा नाम यस्मात्पुण्या परिस्रुता ।<br>
यस्य शृङ्गत्रयं हेमवैडूर्यरजतोर्जितम् ।। २६९ ॥<br>
अग्नित्रयमभूदमिहोत्रिणो विश्वकर्मणः ।<br>
सर्वभूताहुतिस्तत्र सर्वमेघो महामखः ।। २७० ॥<br>
रुद्रेणाकारि येनाभूत्स भूतेशो महेश्वरः ।<br>
यस्माच कुहटा नाम प्रवृत्ता पावना नदी ॥ २७१ ।।<br>
ततः क्रौञ्चगिरिं घोरं विलं सिद्धर्षिसेवितम् ।<br>
सर्वस्य स्वकृतं धाम मैनाकं वर्त्मशेखरम् ॥ २७२ ॥<br>
किंनरीणां निजोद्यानं पुण्यं सप्तर्षिसेवितम् ।<br>
श्रीमान्यत्र कुबेरस्य विभवो मूर्तिमानिव ॥ २७३ ॥<br>
गजः करेणुभिः सार्धं हेमाब्जं गाहते सरः ।<br>
ततस्तमालतालीसलवङ्गतगरोचितम् ॥ २७४ ।।<br>
सुदर्शना हेमनदी रुचिरं गन्धमादनम् ।<br>
ततः कालागुरुश्यामं मन्द्रराद्रिं शुचिहदम् ॥ २७५ ॥<br>
कालकूटामृतस्फारैलिंसं मन्थोदतैरिव ।<br>
यत्र सा घृतपिण्डोदे सरसि ब्रह्मसेविते ॥ २७६ ॥</p>
<hr>
<p>१. &lsquo;न्वितम्&rsquo; ख. २. &lsquo;वन&rsquo; शा. ३. दन्लादिरपि शिववाची. ४. &lsquo;रत्न&rsquo; ख.</p>
<p>२७</p>
<p>सशब्दा साट्टहासेव दिवः पतति जाह्नवी।<br>
नदी वैतरणी यत्र मांसपङ्कास्थिनिर्भरा ॥ २७७ ॥<br>
रक्तोदका यक्षरक्षःसेविता केशशैवला ।<br>
&lsquo;पिशाचोरगगन्धर्वशरीरशकलाकुला ॥ २७८ ॥<br>
स मन्दरमतिक्रम्य धूमकेतुं महीधरम् ।<br>
हैमं शरवनं यत्र कार्तिकेयस्य जन्मभूः ॥ २७९ ॥<br>
उदीच्यां स्वशरा यत्र कपिला वेत्रनिम्नगा।<br>
शैलोदा नाम तटिनी ततो यस्यास्तटद्वये ।। २८० ।।<br>
वेणवः कीचका नाम व्याक्षेपैस्तारयन्ति ये ।<br>
कुरूनथोत्तरान्दिव्यां नीलां प्राणहरां नदीम् ।। २८१ ॥<br>
पारे स्वर्गोपमा यस्याः समा मणिमयी मही ।<br>
हेमपद्माश्च पद्मिन्यः कल्पवृक्षाश्च पुष्पिताः ॥ २८२ ।।<br>
यत्र चैत्ररथाभिख्ये बने क्षीरघृतापगाः ।<br>
दिव्यभोगाश्च ललना नित्यसौभाग्ययौवनाः ॥ २८३ ॥<br>
गुहां गुहसहस्राढ्यां ततश्च तिमिरावतीम् ।<br>
यस्यामप्सरसो लीना दृश्यन्ते विविधाद्भुताः ।। २८४ ॥<br>
तस्य देशस्य रम्यत्वाद्विस्मृतत्रिदशागमाः ।<br>
सुरवारविलासिन्यः शप्तास्ताः शतमन्युना । २८५ ।।<br>
अहन्यहनि नश्यन्ति प्रातः प्रातर्भवन्ति च ।<br>
तस्यां गुहायां घोरायां वसन्ति स्मृतिवर्जिताः ।। २८६ ॥<br>
ततः सोमगिरि सोमप्रभ रुद्रैः कृतास्पदम् ।<br>
कौतुकाह्रह्मभवनं शृङ्गैर्द्रष्टुमिवोद्गतम् ॥ २८७ ।।<br>
तपोवनं मनोर्यत्र ब्रह्मसूनोः प्रजापतेः ।<br>
शशिस्थानं ततो गत्वा सर्वकामफलप्रदम् ॥ २८८ ॥<br>
यत्र सा राक्षसी घोरा महोलूखलमेखला ।<br>
तं तं विचित्य देशं च ज्ञातव्या जनकात्मजा ॥ २८९ ॥</p>
<hr>
<p>१. &lsquo;उदेस्य स्वशिरो यत्र कपिलावर्तपाथसि&rsquo; शा० ख.</p>
<p>मासावधिव्यपगमे वृध्यास्ते चिरकारिणः ।<br>
इत्यादिश्योत्तरामाशां वीरं शतबलिं विभुः ।<br>
विसृज्य तूर्णमभवन्निर्वृत्तो वानरेश्वरः ।। २९० ।।<br>
इति दिग्वर्णनम् ॥ ७॥<br>
छादिताशावकाशेषु गतेषु जबशालिषु ।<br>
प्लवगेष्वथ सुग्रीवं प्रोवाच रघुनन्दनः ।। २९१ ॥<br>
अतो बताखिलो लोकः कथं दृष्टस्त्वया सखे ।<br>
लोकानेतान्विजानाति सूर्यस्त्वं वा तदात्मजः ॥ २९२ ॥<br>
इति पृष्टो वयस्येन व्याजहार कपीश्वरः ।<br>
यदाहं वालिना भ्रात्रा वैरेणाभिसृतः पुरा ॥ २९३ ।।<br>
ततो मनोजवस्तूण देशेष्वेतेषु विद्रुतः ।<br>
इति सुग्रीववचनं रामः श्रुत्वा प्रियोत्सुकः ।। २९४ ।।<br>
यातानां कपिवीराणां दिनसंख्यापरोऽभवत् ।<br>
याते ततः शनैर्मासे विचित्य विनतः कपिः ॥ २९५ ॥<br>
पूर्वी दिशं जनकजामहष्दैव समाययौ ।<br>
प्रत्यागतः शतवलिस्तथैवान्विष्य चोत्तराम् ॥ २९६ ॥<br>
सुषेणः पश्चिमामाशामनुचित्य न्यवर्तत ।<br>
तेषु प्राप्तेष्वनालोक्य मैथिलीं रघुनन्दनः ।। २९७ ।।<br>
तब्द्यावृत्तां बबन्धाशामेकीभूतां हनूमति ।<br>
अङ्गदानुगतास्तेऽपि प्लवगा हनुमन्मुखाः ॥ २९८ ॥<br>
रामकार्यदृढोत्साहाः प्रापुर्विन्ध्यभुवं पुनः ।<br>
दुर्गेषु गिरिजालेपु गुहासु गहनेषु च ॥ २९९ ।।<br>
विचित्य सीतां विविशुस्ते वनं निर्मगद्विपम् ।<br>
निर्जने निर्द्वमे तस्मिन्कानने विपुलं तपः ।। ३०० ।।<br>
घोरो मुनिश्चचारोग्यं दण्डिनामातिकोपनः ।<br>
नष्टस्तसिन्वने तस्य दशवर्षः सुतः पुरा ॥ ३०१ ॥</p>
<hr>
<p>१. &lsquo;वध्या मे&rsquo; ख.</p>
<p>तच्छापादभवत्सर्वं तन्निर्जलमृगद्रुमम् ।<br>
कृच्छ्रणोत्तीर्य तं देशं वनमन्यत्प्रविश्य ते ॥ ३०२ ॥<br>
ददृशुर्घोरमसुरं मारीचतनयं पुरः ।<br>
तमुद्तं महाकायं हन्तुकामं प्लवङ्गमान् ॥ ३०३ ॥<br>
अङ्गदस्तूर्णमाय जघानोरसि मुष्टिना ।<br>
महता वनवेगेन बलिना वालिसूनुना ॥ ३०४ ।।<br>
पपात रुधिरोद्गारगद्गदोगस्वरोऽसुरः ।<br>
तस्मिन्हते तदन्विष्य ते वनं बहुगह्वरम् ॥ ३०५ ॥<br>
उपविश्य परिश्रान्ता रामकार्यमचिन्तयन् ।<br>
तानूचे हनुमान्वीरः कृत्स्नेयं विचिता मही ॥ ३०६ ॥<br>
न तु दृष्टा जनकजा मिथ्यैवायं परिश्रमः ।<br>
परीक्षितानि यत्नेन द्विधा कृत्वा तृणान्यपि ॥ ३०७ ।।<br>
सीता नासादितास्माभिः संपद्भाग्यच्युतैरिव ।<br>
क्रियते किं वृथैवायं निष्फलः कालसंक्षयः ॥ ३०८ ।।<br>
प्राणव्ययेनापि जनैरप्राप्यं प्राप्यते कुतः ।<br>
इति वायुसुतेनोक्ते विचार्यविददङ्गदः ॥ ३०९ ॥<br>
विपुलोद्योगिनामेताः स्वाधीनाः कार्यसिद्धयः ।<br>
उत्साहशक्तिहीनेभ्यः सिद्धोऽप्यर्थः पलाय्यते ॥ ३१० ॥<br>
अदृष्टेष्वन्यदेशेषु द्रष्टव्या जानकी पुनः ।<br>
निष्फलागमनक्रुद्धः सुग्रीवः केन सह्यते ॥ ३११ ॥<br>
अङ्गदेनेत्यभिहिते सोत्साहाः कपियूथपाः ।<br>
हृष्टाः सर्वे तथेत्युक्त्वा विन्ध्यमारुरुहुर्गिरिम् ।। ३१२ ॥<br>
घने रोध्रवने तस्य सप्तच्छदवनेषु च ।<br>
विचित्य सीतां जग्मुस्ते कन्दरासु दरेषु च ॥ ३१३ ॥<br>
ते गत्वा दूरमध्वानं श्रमतृष्णानिपीडिताः ।<br>
तुल्यं जलं च सीतां च यत्नेन द्रष्टुमुद्यताः ॥ ३१४ ॥</p>
<p>ततः स्निग्धद्रुमच्छन्नं गम्भीरं ददृशुर्विलम् ।<br>
सूचितं हंसचक्राह्नैर्निर्गच्छद्भिर्निरन्तरैः ।। ३१५ ॥<br>
प्रविश्य जललुब्धास्ते सुधोरतिमिरं विलम् ।<br>
परस्परमवष्टभ्य निःसंज्ञा योजनं ययुः ॥ ३१६ ॥<br>
तृषार्तास्ते समासाद्य कृच्छ्रेणालोकिनीभुवम् ।<br>
मणिहेममयं दिव्यं ददृशुर्भास्वरं पुरम् ।। ३१७ ।।<br>
तत्र हेमालिनीरम्ये कचत्काञ्चनपादपे ।<br>
दृष्ट्वा हेमासनासीनां तापसीं विस्मयं ययुः ।। ३१८ ।।<br>
कृष्णाजिनकृतासङ्गप्रोत्तुङ्गकुचकुव्जला ।<br>
खमुखेन्दुप्रणयिना निशीथेनेव सेविता ॥ ३१९ ।।<br>
रुद्राक्षमालिकाव्यग्रं बिभ्रती पाणिपङ्कजम् ।<br>
अलिमालावलयितकल्पवल्लीव पल्लवम् ।। ३२० ॥<br>
लावण्यशीकरासारैर्नयनामृतवर्षिणी।<br>
सहसास्तंगतस्येन्दोरिव प्रव्रजिता द्युतिः ।। ३२१ ।।<br>
विसितैर्हनुमन्मुख्यैस्तद्दर्शनगतक्लमैः ।<br>
कासि कस्येति पृष्टैव वभाषे मृदुभाषिणी ॥ ३२२ ।।<br>
मयो मायानिधिः पूर्वं तपसा दानवेश्वरः ।<br>
प्रजापतिवरात्प्राप सर्वमौशनसं धनम् ।। ३२३ ॥<br>
इह हेममयोद्यानं कृत्वा हेममयं परम् ।<br>
व्रतैरमरतां प्राप्तुं स चिरं यत्नवानभूत् ॥ ३२४ ।।<br>
अथाप्सरसि हेमायां प्रसक्तं रक्तमानसम् ।<br>
निनाय नष्टनियमवश्यतां तत्पुरंदरः ॥ ३२५ ।।<br>
हेमायाः सुरसुन्दर्यास्ततस्तुष्टः प्रजापतिः ।<br>
इदं हेमपुरं दिव्यं प्रददौ रतमन्दिरम् || ३२६ ।।<br>
अहं तु मेरुसावर्णेमनोः पुत्री स्वयंप्रभा ।<br>
इदं रक्ष्यामि भवनं हेमाया दयितासखी ॥ ३२७ ।।</p>
<p>इह मूलफलं दिव्यं भक्षयित्वा गतक्लमाः ।<br>
वदन्तु निजवृत्तान्तं भवन्तस्तत्त्वमूचितम् ॥ ३२८ ॥<br>
इति स्वयंप्रभावाक्यं श्रुत्वा प्लवगपुंगवाः ।<br>
भुक्त्वा पीत्वा च सुखिनः स्ववृत्तान्तं न्यवेदयन् ॥ ३२९ ॥<br>
ततो विस्मृतमार्गास्ते मासमानं बिले स्थिताः ।<br>
ययुः स्वयंप्रभादेशात्कपयो मीलितेक्षणाः ॥ ३३० ।।<br>
शक्रवज्राहतिकृताद्विलात्तस्मात्प्लवङ्गमान् ।<br>
स्वयमुत्तार्य कारुण्यात्सा स्वं प्रत्याययौ पदम् ॥ ३३१ ।।<br>
इति बिलप्रवेशः ॥ ८॥<br>
निजहस्ताग्रसंरुद्धलोचनास्ते विनिर्गप्ताः ।<br>
उन्मील्य नेत्रे शनकैः समुद्रं ददृशुः पुरः ।। ३३२ ॥<br>
स्फटिकस्तम्भसंभारप्रभैः कल्लोलबाहुभिः ।<br>
प्रभञ्जनसमुद्धूतैर्नभोयातमिवोद्गतम् ॥ ३३३ ॥<br>
तरङ्गतटसंघट्टविस्फुटः शुक्तिसंपुटैः ।<br>
सतारकमिव व्योम हसन्तं व्यक्तमौक्तिकैः ॥ ३३४ ॥<br>
प्रतिबिम्बितशुभ्राभ्रव्यूहेन धवलोदरम् ।<br>
पुत्रं मैनाकमन्वेष्टुं मग्नेनेव हिमाद्रिणा ॥ ३३५ ॥<br>
जलद्विपकरोदीर्णशीकरासारदुर्दिनैः ।<br>
कुर्वाणमौर्वतप्तस्य निर्वापणमिवाम्भसः ॥ ३३६ ॥<br>
विस्फुरन्मकरस्फारस्फालितैर्वीचिसंचयैः ।<br>
दिशां दिशन्तमालोलदुगूलवलनामिव ॥ ३३७ ॥<br>
मुक्तांशुकुसुमैश्चित्ररत्नच्छायाग्रपल्लवैः ।<br>
तरङ्गैरुद्धताप्तं पारिजातशतैरिव ॥ ३३८ ॥<br>
आपूरितं नदीवृन्दैर्निगीर्णं वडवाग्निना ।<br>
नोसिक्तं न परिक्षीणमाशयं महतामिव ।। ३३९ ॥<br>
सुधासहोदरैर्व्याप्तं शङ्खैः शीतांशुबान्धवैः ।<br>
यशोभिरिव रामस्य हृदयानुप्रवेशिभिः ॥ ३४० ॥</p>
<p>शूत्कारघोरनिर्घोषसलिलावर्तमण्डलैः ।<br>
कुर्वाणमिव कल्पान्तप्रारम्भोंकारविभ्रमम् ॥ ३४१ ॥<br>
पयोभिर्गगनालग्नैः क्षणेन श्वभ्रपातिभिः ।<br>
संपदामिव सुव्यक्तं दर्शयन्तमनित्यताम् ।। ३४२ ॥<br>
लोलफेनदुकुलाभिः सकम्पैर्वीचिमारुतैः।<br>
तरङ्गिणीभिः प्रौढाभिर्विहितालिङ्गनोत्सवम् ।। ३४३ ।।<br>
स्फूर्जफेमानिलस्फारपरिवृत्तोदकैः क्षणम् ।<br>
व्योमीकृतनिजाकारं सरिन्नाथीकृताम्बरम् ॥ ३४४ ॥<br>
अपारमप्लवं सारं संसारमिव दुस्तरम् ।<br>
अनेकाश्चर्यमालोक्य ते घोरं मकराकरम् ॥ ३४५ ॥<br>
उपविश्यातिनिर्विण्णाः पाणिन्यस्ताननाः क्षणम् ।<br>
न लेभिरे कपिवराश्चिन्ताब्धिपतिता धृतिम् ॥ ३४६ ॥<br>
इति समुद्रदर्शनम् ॥ ९ ॥<br>
तानङ्गदोऽब्रवीदॄष्ट्वा हेमन्तं प्रत्युपस्थितम् ।<br>
मासोऽस्माकं विले यातः सुग्रीवेन धृतोऽवधिः ॥ ३४७ ॥<br>
अधुना निष्फलक्लेशविनष्टोत्साहसंपदाम् ।<br>
इहैव नस्तपो मन्ये साधुवादोचितं सताम् ॥ ३४८ ॥<br>
इयान्क्लेशो धृतोऽस्माभिर्भर्तृपिण्डोपजीविभिः ।<br>
संसारोच्छित्तये कस्सान्न कृतस्त्यक्तविप्लवैः ॥ ३४९ ॥<br>
सन्तः संतोषशृङ्गस्थास्तृष्णाकल्लोलिनीजले ।<br>
उन्मग्मांश्च निमगांश्च पश्यन्ति जनसंततिम् ॥ ३५० ।।<br>
अथ वा यदि नास्त्येव विवेकः साधुसंमतः ।<br>
तत्सुग्रीवभयं घोरं येनापैति तदुच्यताम् ॥ ३५१ ।।<br>
स हि तीक्ष्णः प्रकृत्यैव रामेण च विवर्धितः ।<br>
प्राणेष्वेवापराधेऽस्मिन्व्यक्तं नः प्रहरिप्यति ॥ ३५२ ।।<br>
यौवराज्यमिदं दत्तं न तेन स्वेच्छया मम ।<br>
किं नु रामस्य वचसा यत्रितेनैतदर्पितम् ॥ ३५३ ।।</p>
<p>अद्य लब्धान्तरः स्पष्टं लोकप्रत्ययकारिणा ।<br>
कार्यनैष्फल्यदोषेण मय्येच प्रहरिष्यति ॥ ३५४.।।<br>
प्राप्यः सदा प्रणामेन प्रभुर्वक्रावलोकिताम् ।<br>
सत्यं विभवमानोऽयमवमानशतैः समः ॥ ३५५ ।।<br>
स जातः प्रथिता यस्य पुण्याः संतोषसंपदः ।<br>
नान्यवक्रावलोकिन्यस्तरुण्यो वा विभूतयः ॥ ३५६ ॥<br>
सत्सु निर्झरझङ्काररम्येषु फलशालिपु ।<br>
वनेषु विभवोग्राणां भ्रूभङ्गः सहते कथम् ।। ३५७ ।।<br>
धिक्सेवां क्षमतां लक्ष्मीः स्वजनेष्वयमञ्जलिः ।<br>
स्तब्धग्रीवस्य न सहे सुग्रीवस्योत्कटं वचः ३५८ ॥<br>
वियोगरोगैः किं भोगैः किं विप्रियमयैः प्रियैः ।<br>
कि कान्ताभिः क्षणान्ताभिर्यदि मानोन्नतं मनः ॥ ३५९ ॥<br>
उद्वेगमध्या दुःखान्ता विचारविरसाः सदा ।<br>
आयान्त्य एव शोभन्ते वेश्या इव विभूतयः ।। ३६० ॥<br>
अधुना सर्वदुःखानां कारणं निलयं शुचः ।<br>
शरीरं पातकमिव क्षपयाम्युचितैर्व्रतैः ॥ ३६१ ।।<br>
इत्यङ्गदवचः श्रुत्वा वानराः साश्रुलोचनाः ।<br>
प्रशंसन्तोऽस्य संतोषं प्रत्यभाषत चिन्तितम् ॥ ३६२ ।।<br>
उक्तं च सदृशं सत्त्वाभिमानस्य स्वयोचितम् ।<br>
श्रमे बन्ध्ये विधौ वामे वैराग्यं शोभते सताम् ॥ ३६३ ॥<br>
युवराज तवैवासौ दोपेऽस्मिन्कपिभूपतिः ।<br>
प्रधानदण्डकृत्सत्यं विनाशाय भविष्यति ॥ ३६४ ॥<br>
तदैव निहतानस्सान्विद्धि सिद्धिनिराकृतान् ।<br>
कालस्त्रिशूलं स यदा भ्रूभङ्गं दर्शयिष्यति ।। ३६५ ।।</p>
<hr>
<p>१. &lsquo;सह्यते&rsquo; ख, २. &lsquo;उक्तं सत्त्वाभिमानस्य राजपुत्रद्वयोचितम् शा० शोधितम्.</p>
<p>३.त्वयोदितम्&rsquo; ख.</p>
<p>इति तेषां भयान्तानां वचनं वालिनन्दनः ।<br>
श्रुत्वा जगाद युष्माभिस्त्यज्यतामेष संभ्रमः ।। ३६६ ॥<br>
अस्मिन्नेव विले दुर्गे निवसामः सुसंभृताः ।<br>
न रामः प्रभवत्यत्र न सुग्रीवो न लक्ष्मणः ॥ ३६७ ॥<br>
अविलयश्च देशोऽयं बहुमूलफलोदकः ।<br>
शक्रोऽप्यत्र जयायैति याति भग्नमनोरथः ॥ ३६८ ॥<br>
श्रुत्वैतदङ्गदवचः शङ्कितः पवनात्मजः ।<br>
सुग्रीवगुणरक्तेन चेतसाचिन्तयत्क्षणम् ॥ ३६९ ॥<br>
अहो नु हारितं राज्यं सुग्रीवेण सहानुगैः ।<br>
[आपूर्यमाणं शश्वञ्च तेजोवृद्धिपराक्रमैः ॥ ३७० ॥<br>
शशिनं शुक्लपक्षादौ वर्धमानमिव श्रिया ।<br>
बृहस्पतिसमं बुद्ध्या विक्रमे सदृशं पितुः ॥ ३७१ ।।<br>
शुश्रूषमाणं ताराया गुरोरिव पुरंदरम् ।<br>
भर्तुरर्थे पराक्रान्तो युक्तः शास्त्रविशारदः ॥ ३७२ ।।<br>
स चतुर्णामुपायानां तृतीयं मण्डदर्शनम् ।<br>
चतुर्दशगुणैर्युक्तं वाङ्गदं प्रति वायुजः ॥ ३७३ ।।]<br>
यस्याङ्गदोऽपि दुर्गेऽस्मिन्प्रतिपक्षदशां श्रितः ।<br>
बुद्धिमानेष नीतिज्ञः शूरः सप्रतिभो युवा ॥ ३७४ ।।<br>
आश्रयो गुणरतानां धैर्याब्धिर्वेधसा कृतः ।<br>
चतुर्दशगुणः सूनुः शक्रपुत्रस्य वालिनः ।<br>
कस्य शङ्कास्पदं नायं दुर्गमित्रवलोचितः ॥ ३७५ ॥<br>
हनूमानिति संचिन्त्य तं वञ्चयितुमुद्यतः ।<br>
ऊचे तदनुरक्तानां भेदाकृष्टिसहं वचः ॥ ३७६ ॥<br>
वीर वानरराज्येऽस्मिन्नार्हस्त्वत्सदृशोऽस्ति कः ।</p>
<hr>
<p>१. &ldquo;निवासः सत्सु संवृतः शा०. २. कोष्टकान्तर्गताः श्लोकाः ख-पुस्तके
शारदा- लिपिपूर्वपाठे च न सन्ति. .</p>
<p>२८</p>
<p>वेधसा कुलशैलानां सारेणैवासि निर्मितः ।। ३७७ ।।<br>
विभिन्ने त्वयि सुग्रीवादोलाचपलचेष्टिताः।<br>
न त्वदीयास्त्वदीया वा भविष्यन्ति प्लवंगमाः ॥ ३७८ ।।<br>
सर्वस्य सर्वमप्यल्पं सर्वं खात्म्यं समीहते।<br>
न हि नाम जनः कश्चिद्विभवस्थस्य तुष्यति ॥ ३७९ ॥<br>
खदेशविप्रकृष्टे च त्वयि दुर्गवनाश्रये ।<br>
स्वपुत्रदारसोत्कण्ठास्त्यक्ष्यन्ति त्वां निजानुगाः ॥ ३८० ॥<br>
ये खदेशे सदा नम्रा वाङ्मात्रेणेव सेविताः ।<br>
रत्नभारैरपि तते विदेशे यान्ति वश्यताम् ॥ ३८१ ॥<br>
पदस्थेनापदस्थस्य सुग्रीवेण तवाङ्गद ।<br>
न विरोधः क्षमः सत्यं पतङ्गस्येव बह्निना ॥ ३८२ ॥<br>
न दुर्गं विलदुर्ग तु वज्रिवज्रावदारितम् ।<br>
अत्र लक्ष्मणवाणानां खेच्छाप्रणयिनी गतिः ।। ३८३ ॥<br>
देशभङ्गे कुतोऽर्थस्ते हीनार्थस्य कुतोऽनुगाः ।<br>
तृणेऽपि चलतस्त्रासो निःसहायस्य जायते ॥ ३८४ ॥<br>
पदस्थस्यैव सुहृदः पदस्थस्यैव संश्रिताः ।<br>
नानुयाति च्युतं मित्रे रक्तोऽपि कमलाकरः ॥ ३८५ ॥<br>
अपुत्रश्चैव सुग्रीवस्त्वं पुत्रस्तस्य धर्मतः ।<br>
क्रमागतं निजं राज्यं मा कृथाश्चरणाहतम् ॥ ३८६ ॥<br>
इत्युक्तं वायुपुत्रेण प्रभुभक्तिपुरःसरम् ।<br>
श्रुत्वानन्दस्तं जगाद संरम्भलुलिताङ्गदः ॥ ३८७ ॥<br>
भ्रातुर्ज्येष्ठस्य येन प्राक्पिहितं शिलया विलम् ।<br>
राज्यप्रदः सुखस्थेन येन रामोऽपि न स्मृतः ॥ ३८८ ॥<br>
कस्तस्मिन्कुटिलाचारे विश्वासं याति बुद्धिमान् ।<br>
यो भ्रातृरुधिरादिग्धां निर्धणः श्रियमश्नुते ॥ ३८९ ॥.<br>
मिथ्यैतदुक्तं भवता राज्यकामं न मे मनः । ..</p>
<p>खस्ति तुभ्यमिहैवाहं शरीरं त्यक्तमुद्यतः ।। ३९० ।।<br>
इत्युक्त्वा वालितनयः कुशानास्तीर्य संयतः ।<br>
उपस्पृश्योदकं मौनी सानुगः समुपाविशत् ।। ३९१ ॥<br>
दक्षिणाग्रेषु गर्भेषु ते कृत्वोत्तरतः शिरः ।<br>
स्थिताः सवाष्पनयनाः प्रशशंसुस्तदाङ्गदम् ॥ ३९२ ।।<br>
इति वानरप्रायोपवेशः ॥ १० ॥<br>
अत्रान्तरे गृध्रपतिर्विन्ध्यकन्धरनिर्गतः ।<br>
भ्राता जटायुषो ज्येष्ठः संपातिः प्रत्यदृश्यत ३९३<br>
स दृष्ट्वा वानरवलं प्रहृष्टः समचिन्तयत् ।<br>
अहो नु काले देवेन निर्दिष्टं मम भोजनम् ।। ३९४ ॥<br>
इत्याकलय्य शनकैस्तं देशं प्रससर्प सः ।<br>
अङ्गन्दोऽपि तमायातं विलोक्योवाच वानरान् ।। ३९५ ।।<br>
अयं सत्यं महाकायः कालः कलि&quot;&ldquo;ताखिलः ।<br>
संहर्तुमस्मान्संप्राप्तः काकुस्थाज्ञाव्यतिक्रमात् ।। ३९६ ॥<br>
कार्यं न कृतमस्माभिर्भर्तृपिण्डः कृतो वृथा ।<br>
वृधोऽयं गर्हितः प्राप्तः कस्येदं कर्मणः फलम् ॥ ३९७ ।।<br>
धन्यो जटायुरेबैकस्त्यक्तासुरपि जीवति ।<br>
पुण्ये राघवकार्याग्नौ हुता येन निजा तनुः ॥ ३९८ ॥<br>
किं वा सुकृतिनस्तस्य सुकृतं वक्ष्यते परम् ।<br>
भाविनामपि येनोप्तं हृदये देहिनां यशः ॥ ३९९ ।।<br>
एतदाकर्ण्य संपातिर्दुःखितो भातृवत्सलः ।<br>
उवाच केन निहतो राघवार्थे ममानुजः ॥ ४०० ॥<br>
इत्युक्ते गृध्रराजेन तस्मै निखिलमङ्गदः ।<br>
चरितं रघुनाथस्य वैदेहीहरणं तथा ॥ ४०१ ॥<br>
वधं तदर्थे वीरस्य रावणेन जटायुपः ।<br>
रामसुग्रीवयोः सख्यं दिक्षु सीतानिरीक्षणम् ॥ ४०२ ॥</p>
<p>न्यवेदयद्यथावृत्तं कपीनां च कृतार्थताम् ।<br>
सर्वमाकर्ण्य संपातिस्तमूचे साश्रुलोचनः ॥ ४०३ ।।<br>
रावणेन हतो वीरः प्रियो भ्राता ममानुजः ।<br>
तं हन्तुमद्य शक्तोऽहं न नाम जरसार्दितः ॥ ४०४ ।।<br>
प्रतिभाश्च प्रभावाश्च विभावाश्च शरीरिणाम् ।<br>
कलापाकपरिम्लाना यान्त्येव स्मृतिशेषताम् ॥ ४०५ ॥<br>
मोहः प्रज्ञावलं हन्ति जरा पिबति यौवनम् ।<br>
जीवितं मृत्युरादत्ते सर्वमश्नात्यनित्यता ॥ ४०६ ॥<br>
अहं युवा जटायुश्च वृत्ते वृत्रवधे पुरा ।<br>
स्पर्धयाभिद्रुतौ व्योग्नि मार्तण्डरथवर्मना ।। ४०७ ॥<br>
उदयाद्भास्करस्याग्रे प्रस्थितावस्तभूधरम् ।<br>
आवामवाप्तौ मध्याह्ने व्योममध्ये महाजवौ ॥ ४०८ ॥<br>
ततः प्रदीप्तकिरणज्वालावलयमालिनः ।<br>
चण्डरश्मेः प्रतापेन जटायुर्विवशोऽभवत् ॥ ४०९ ॥<br>
आच्छादितोऽथ कृपया पक्षाभ्यां स मयानुजः ।<br>
जनस्थाने निपतितो मूर्छितः पर्वताकृतिः ॥ ४१० ॥<br>
दृष्टाः सूत्रोपमा नद्यः शैला वल्मीकसंनिभाः।<br>
मेरुलक्षप्रमाणश्च मया दृष्टो दिवाकरः ॥ ४११ ॥<br>
निर्दग्धपक्षः पतितस्ततोऽहं विन्ध्यपर्वते<br>
विनष्टसंज्ञः संतप्तो मांसपिण्डोपमाकृतिः ॥ ४१२ ।।<br>
पडूरात्रेणाथ मां किंचित्प्राप्तसंज्ञं कृपानिधिः ।<br>
भरणे कृतसंकल्पं मुनिरूचे निशाकरः ॥ ४१३ ॥<br>
शरीरं न त्वया त्याज्यं कृच्छ्रेऽप्यस्मिन्विहंगम ।<br>
रामस्य चरितं श्रुत्वा पक्षौ तब भविष्यतः ॥ ४१४ ॥<br>
वलोत्साहोपपन्नश्च भविष्यसि पुनर्युवा ।<br>
मुनेरिति वचः श्रुत्वा स्थितोऽहं चिरमाशया ॥ ४१५ ॥</p>
<p>स्थितस्य मे विन्ध्यतटे साग्रं वर्षशतं ययौ ।<br>
सीता हृता मया दृष्टा रावणेन विहायसा ।। ४१६ ॥<br>
इति गृध्रपतेर्वाक्यं श्रुत्वा सर्वे प्लवंगमाः ।<br>
तं पप्रच्छ क्व सा देशे स्थिता देवीति शंस नः ।। ४१७ ।।<br>
इति पृष्टः कविवरैर्भ्रातुः कृत्वाम्बुधेस्तटे ।<br>
जलक्रियां विनिःश्वस्य शोकार्तस्तानभापत ॥ ४१८ ॥<br>
मम निर्दग्धपक्षस्य क्षीणवृत्तेर्गतौजसः ।<br>
पुत्रः स्वपार्श्वः सततं ददात्याहृत्य भोजनम् ॥ ४१९ ॥<br>
एकदा स दिनस्यान्ते संप्राप्तश्चिरकारिणम् ।<br>
मया क्षुत्कोपतप्तेन पृष्टो मां प्रत्यभाषत ॥ १२० ॥<br>
महेन्द्रस्य गिरेः शृङ्गे सर्वेषां व्योमचारिणाम् ।<br>
एकायनगतो मार्गस्तत्र दृष्टं महाद्भुतम् ॥ ४२१ ।।<br>
अञ्जनाचलतुल्येन दशवक्रेण रक्षसा ।<br>
ह्रियमाणा मया दृष्टा नारी ललितलोचना ॥ ४२२ ॥<br>
क्रोशन्ती राम रामेति लक्ष्मणेति च सस्वरम् ।<br>
मुहुरालोकिता सास्रैः कारुण्याव्द्योमचारिभिः ।। ४२३ ।।<br>
तां वीक्ष्य रक्षोयुद्धाय समाभूदुद्धतं मनः ।<br>
ततोऽहं सान्त्वविनयैर्वञ्चितस्तेन मायिना ॥ ४२४ ।।<br>
विघ्नकारणमेतन्मे जातं न क्रोद्भुमर्हसि ।<br>
इति पुत्रवचः श्रुत्वा क्रुद्धोऽहमवदं पुनः ॥ ४२५ ॥<br>
धिक्तां न रक्षिता किं सा त्वया दशरथस्नुषा ।<br>
राजा दशरथः श्रीमान्रामलक्ष्मणयोः पिता ।। ४२६ ।।<br>
वीरः सुहृन्मम परं तत्सुतौ मे सुतोपमौ ।<br>
इत्युक्त्वाहं खतनयं चिरचिन्तापरः स्थितः ।। ४२७ ।।<br>
अशक्तस्तत्प्रतीकारदानशील इवाधरः ।<br>
अस्मिन्नेव क्षणे जातौ पुण्यरामकथामृतैः ॥ ४२८ ।।</p>
<hr>
<p>१. &lsquo;गतं शा.. २.&lsquo;नं&rsquo; शा०.</p>
<p>पक्षौ ममाप्तवीर्यस्य सर्वे पश्यन्तु वानराः ।&hellip;.<br>
इहस्थ एव पश्यामि लङ्कायां जनकात्मजाम् ॥ ४२९ ॥<br>
सप्तमी गतिरस्माकं सौपर्णं च विलोचनम् ।<br>
वयमाहारतात्पर्यात्प्रकृत्या च विहंगमाः ॥ ४३० ॥<br>
योजनानां शतं सार्धं पश्यामस्तीक्ष्णचक्षुषा ।<br>
पुराणोऽहं जलनिघेर्लङ्घने न तथा क्षमः ॥ ४३१॥<br>
खस्ति वोऽस्तु व्रजाम्येष हिमवन्तमतो गिरिम् ।<br>
तरन्तु वानराः क्षिप्रं सर्वे विक्रमशालिनः ।<br>
समुद्रं रावणपुरीं प्रविशन्त्वनिवारिताः ।। ४.३२ ।।<br>
श्रुत्वेति संपातिवचस्तमुवाचाथ जाम्बवान् ।<br>
त्वमेवोपायमस्माकं चिन्तयाम्भोधिलङ्घने ॥ ४३३ ॥<br>
रामकार्यं यथास्माकं तथा तब विशेषतः।<br>
तस्मात्साधो त्वमेवान परमं नः परायणम् ॥ ४३४ ॥<br>
इति जाम्बवतः श्रुत्वा संपातिः पुत्रमस्सरत् ।<br>
स्मृतः सोऽप्याययौ क्षिप्रं पक्षाक्षेपधुताम्बुधिः ॥ ४३५ ।।<br>
ततो विदितवृत्तान्तः स पितुर्वचसा खगः ।<br>
सपार्श्वः प्रणतः सर्वानुवाच गरुडोपमान् ॥ ४३६ ॥<br>
युवराजोऽङ्गदः श्रीमान्मामारुह्य मनोजवम् ।<br>
उल्लङ्घय जलधिं यातु लङ्कां रावणपालिताम् ॥ ४३७ ॥<br>
इति गृध्रकुमारस्य वचः श्रुत्वा बलोर्जितम् ।<br>
प्रत्युवाचाङ्गदो मानी पूजयित्वाथ तद्वचः ॥ ४३८ ॥<br>
साधो कृतं त्वया सर्वं सुहृत्प्रणयशालिना ।<br>
त्रैलोक्यलङ्घनसहाः किं तु सन्तीह वानराः ॥ ४३९ ।।<br>
उपलब्धैव वैदेही सुहृदस्त्वत्पितुर्गिरा ।<br>
अधुना नास्ति नः किंचिदगम्यं व्यवसायिनाम् ॥ ४४० ॥</p>
<hr>
<p>१. &lsquo;तत्किं&rsquo; ख.</p>
<p>इत्युक्तो वालिपुत्रेण संपातिः सह सूनुना ।<br>
जगामाभिमतामाशां नवपक्षावृताम्बरः ।। ४४१ ॥<br>
इति संपातिदर्शनम् ॥ ११॥<br>
ततो जलनिधेस्तीरमुपसृत्य प्लवंगमाः ।<br>
ददृशुर्जलकल्लोलमालावलयिता दिशः ॥ ४४२ ॥<br>
जगजलमयं किंखित्व दिशः च नमः क भूः ।<br>
इति चिन्तयतां येषां क्षणं मोह इवाभवत् ।। ४४३ ।।<br>
तं दानवकुलाकीणर्णं भीमनिर्घोषभीषणम् ।<br>
ते विलोक्यैव जलधिं निद्रां निशि न लेभिरे ॥ ४४४ ॥<br>
उपविश्य प्रभातेऽथ संक्रान्ताः स्वमरीचिभिः ।<br>
स्फुटं प्रभाते जलधां सहस्रगुणतामिव ।। ४४५ ।।<br>
हस्तिहस्तोपमैः शैलशृङ्गाभैर्मेघसंनिभैः ।<br>
तरङ्गैः पूरितैयार्व्योम्नि वभूवुः शिथिलोद्यमाः ॥ ४४६ ।।<br>
तानब्रवीदङ्गदोऽब्धिसंदर्भाघटिताशयान् ।<br>
धीराणामपि कोऽयं वः संरम्भः कातरोचितः ॥ ४४७ ॥<br>
अदृश्यः सत्त्ववसतिर्गम्भीरो विपुलाशयः ।<br>
स्थितिमानेष जलधिर्भवद्भिरुपमीयते ॥ ४४८ ॥<br>
अधैर्यलुप्तचित्तानां पौरुषं परिहीयते ।<br>
लोभप्रतुष्टसत्त्वानामौचित्यं धनिनामिव ।। ४४९ ।।<br>
अपरिम्लानधैर्याणां पौरुषोत्साहशालिनाम् ।<br>
अभिमानैकसाराणां किमसाध्यं महात्मनाम् ॥ ४५० ॥<br>
लङ्घने जलधेरस्य करोतु सुदृढं मनः ।<br>
यः स्फुटस्फाटिकगिरिस्फीते यशसि सादरः ॥ ४५१ ॥<br>
जायते कृतिनस्तस्य मतिः सागरलङ्घने ।<br>
करिष्यति यशो यस्य सोऽतः सागरलङ्घनम् ।। ४५२ ॥</p>
<hr>
<p>१. &lsquo;प्रयाते जलद्यो&rsquo; शा. २. &lsquo;शयः&rsquo; शा०. ३. &lsquo;तां&rsquo; शा०. ४, &lsquo;सतः&rsquo;, शा.</p>
<p>प्रियरामस्य सुहृदः सुग्रीवस्य हितं प्रभोः।<br>
क्रियतामुचितं वीरा विचार्य वलमात्मनः ॥ ४५३ ।।<br>
इत्युक्ते युवराजेन गंजो वानरयूथपः ।<br>
किंचिल्लज्जानतशिरा मध्ये विपुलरंहसाम् ॥ ४५४ ॥<br>
उवाच गन्तुं शक्तोऽहं यत्नेन दशयोजनीम् ।<br>
गवाक्षोऽप्यवदद्वारिनिधौ तद्विगुणां गतिम् ॥ ४५५ ॥<br>
त्रिगुणां शरभः श्रीमानृपभोऽपि चतुर्गुणाम् ।<br>
गतिं पञ्चगुणामूचे तरखी गन्धमादनः ॥ ४५६ ॥<br>
मैन्दश्च षड्गुणां सप्तगुणां च द्विविधो वली ।<br>
उवाचाष्टगुणां वीरः सुषेणः सागरे गतिम् ॥ ४५७ ॥<br>
ततः पितामहसुतः श्रुतेन यशसा धिया ।<br>
वृद्धः प्रवृद्धचरितः शनैः प्रोवाच जाम्बवान् ॥ ४५८ ।।<br>
अस्माकमप्यभूत्पूर्वं स कश्चिद्गतिविक्रमः ।<br>
वयमद्य जराजर्णाः शीर्णतारुण्यविभ्रमाः ॥ ४५९ ॥<br>
इयं यौवनपद्मस्य दुःसहा तुहिनाहतिः ।<br>
जरावलद्विपेन्द्रस्य कालसिंहनखावली ॥ ४६० ।।<br>
वशीकृतं करोत्येव हीनोत्साहबलप्रभम् ।<br>
वृद्धं नारीव सुप्रौढा जरा तारुण्यतस्करी ॥ ४६१ ॥<br>
स्मराम्यवाहनं देवमजाते गरुडे हरिम् ।<br>
अचन्द्रचूडमीशानमवृतेऽमृतमन्यते ॥ ४६२ ॥<br>
मया दृष्टाः सुबहुशो देवासुररणोत्सवाः ।<br>
येषु वन्दीकृताः शूरैस्त्रैलोक्यविजयश्रियः ॥ ४६३ ॥<br>
वृद्धोऽप्यद्याम्वुधौ गन्तुं शक्तः शिथिलविग्रहः ।<br>
दशोनं वा नवोनं वा योजनानामहं शतम् ॥ ४६४ ॥<br>
सदा समस्तभावानां काले संकोचकारिणि ।<br>
ह्यो वृत्तमद्य कथितं सत्यं न मन्यते जनः ।। ४६५ ॥</p>
<hr>
<p>१. &lsquo;यं शा०. २. &lsquo;वहवो&rsquo; शा.</p>
<p>अतीतचरिते वृद्धे विपुलं वक्तुमुद्यते ।<br>
हसन्ति यदि नो बालास्तदिदं श्रूयते मम ॥ ४६६ ।।<br>
त्रिसप्तकृत्वः पृथिवी वलियज्ञे मया पुरा ।<br>
प्रदक्षिणीकृता विष्णोस्त्रैलोक्याक्रमणे क्षणात् ॥ ४६७ ।।<br>
अस्ताचलमहं गत्वा मुहूर्तेनोदयाचलात् ।<br>
गन्धर्वकिंनरैर्जुष्टं प्रयातः स्फटिकाचलम् ॥ ४६८ ॥<br>
अद्य प्रवयसः शक्तिः स्फीता मम न तादृशी ।<br>
कालशक्तिर्हि भावानां प्रत्यारसपायिनी ॥ ४६९ ।।<br>
इति जाम्बवतः श्रुत्वा नरः प्रोवाच वानरः ।<br>
योजनानां शतमहं प्रयामि रहितं त्रिभिः ।। ४७० ॥<br>
एवं तत्र ब्रुवाणेषु प्लवंगेष्वङ्गदान्तिके ।<br>
नोवाच हनुमान्किचिद्वैर्यगम्भीरसागरः ॥ ४७१ ॥<br>
अथाङ्गदोऽवदत्क्षिप्रं विचार्य मकराकरम् ।<br>
तरामि योजनशतं महाब्धिं नात्र संशयः ॥ ४७२ ॥<br>
किं तु जाने भवत्येव प्रत्यावृत्तौ मम श्रमः!<br>
तथापि रामकार्येऽस्मिन्गणयामि न जीवितम् ।। ४७३ ।।<br>
निःसंशयो वधस्तावत्सुग्रीयादफलागमे ।<br>
ससंशयोऽब्धितरणे वरस्तस्सादसंशयः ।। ४७४ ।।<br>
अङ्गदेनेत्यभिहिते पुनः प्रोवाच जाम्बवान् ।<br>
प्रेष्येष्वस्मासु जीवत्सु स्वयं याति कथं प्रभुः ॥ ४७५ ॥<br>
त्वं मूलं कार्यवृक्षस्य वयं पुष्पफलोपमाः ।<br>
गतं मूलं भवत्येव सर्वं मूले सुरक्षिते ।। ४७६ ।।<br>
जानाम्यहं महासत्वं सागरं यस्तरिष्यति।<br>
इह स्थितोऽपि न ज्ञातो ह्यस्माभिर्मोहितैरिव ॥ ४७७ ।।<br>
दूरस्थो ज्ञायते सर्वः पर्वते ज्वलनादिवत् ।<br>
चूडामणिः शिरस्थोऽपि दृश्यते न स्वचक्षुषा ॥ ४७८॥</p>
<hr>
<p>१. &lsquo;समः'शा</p>
<p>२. &lsquo;यो शा०.</p>
<p>प्रभञ्जनसुतः श्रीमानेष प्लवगपुंगवः ।<br>
तरखी हनुमान्वीरः शक्तः सागरलङ्घने ॥ ४७९ ॥<br>
ऐश्वर्यमन्दिरस्तम्भः सुग्रीवस्यायमुन्नतः ।<br>
रामकार्ये व्रजत्यस्मिन्विजयध्वजतां पुरः ॥ ४८० ।।<br>
हनूमत्कार्यकालेऽस्मिन्किममान्नाभिभाषसे ।<br>
स्कन्धात्तकार्यभारो वा नूनं मौनी महाजनः ॥ ४८१ ।।<br>
गुणैस्त्वं सर्वभूतेभ्यो वरो रलैरिवाम्बुधिः ।<br>
बलं ते भुजयोर्भूरि गरुडस्येव पक्षयोः ॥ ४८२ ॥<br>
शापात्पुराप्सराः कान्ता विद्याख्या मुक्तिकास्थला ।<br>
वानर्यभूदञ्जनाख्या पत्नी केसरिणः कपेः ॥ ४८३ ॥<br>
सा खेच्छारूपिणी दिव्यं रूपं कृत्वा गिरेस्तटे ।<br>
विचचाराम्बुदश्यामे काले कुवलयेक्षणा ॥ ४८४ ॥<br>
मञ्जर्या इव किंजल्कपटलं पीतमंशुकम् ।<br>
दृष्टा दूरुजघने जहारास्या प्रभञ्जनः ॥ ४८५ ॥<br>
कम्पमानस्ततो वायुस्तां परिप्वज्य मूर्छितः ।<br>
एकपत्नीव्रतक्रुद्धामुवाच रचिताञ्जलिः ॥ ४८६ ।।<br>
न मया दूषिता सुश्रु त्वं भुक्ता मनसैव तु ।<br>
त्रैलोक्यविश्रुतगुणस्तनयस्ते भविष्यति ॥ ४८७ ॥<br>
पवनेनेति कथिते जातस्त्वं तेजसां निधिः ।<br>
वायुतुल्यगतिः श्रीमान्क्षेत्रे केसरिणः सुतः ॥ ४८८ ॥<br>
उदितं रविमादातुं फललोभात्ततो भवान् ।<br>
दिवमुत्पतितो बाल्यात्माग्योजनशतत्रयम् ॥ ४८९ ।।<br>
पतितस्याथ शैलाग्राद्वामो हनुरभज्यत ।<br>
तव येनासि लोकेषु विख्यातो हनुमानिति ॥ ४९० ॥<br>
स त्वमेको महत्यस्मिन्कार्यारम्भे कृतक्षणः ।<br>
दातुमर्हसि नः पुण्यां यशोरक्षणदक्षिणाम् ॥ ४९१ ।।</p>
<hr>
<p>१. &lsquo;पुंजठा&rsquo; शा०. २. &lsquo;पुण्ययशो&rsquo; शा..</p>
<p>पूर्वपुण्यफले जन्म कर्म स्फीतयशः फलम् ।<br>
सुहृनीतिफला सिद्धिस्त्वद्विधानां महात्मनाम् ॥ ४९२ ॥<br>
उत्तिष्ठ कुरु साहाय्यं रामस्य यशसां निधेः ।<br>
महतामेव कार्याणां सिद्ध्यै जन्म भवादृशाम् ॥ ४९३ ॥<br>
इति जाम्बवतो वाक्यमाकर्ण्य पवनात्मजः ।<br>
व्यवर्धत महोत्साहश्चन्द्रोदय इवाम्बुधिः ॥ ४९४ ॥<br>
स समुद्भूय लाङ्गूलं जृम्भा रम्भा यताननः ।<br>
स्फुरत्स्फारांशुजालस्य बभारांशुमतः श्रियम् ॥ ४९५ ॥<br>
सोऽब्रवीदृष्टदंष्ट्रांशुमालां गगनगामिनीम् ।<br>
कुर्वन्मनोरथस्येव लङ्कागमनवर्तिनीम् ॥ ४९६ ॥<br>
एष व्यसनविस्फारं तरामि मकराकरम् ।<br>
रामकार्यपवित्रं च करोमि भवतां वचः ॥ ४९७ ॥<br>
उत्पाट्याविकटाहालमालिनीमवटे बलात् ।<br>
क्षिपामि लङ्कामातकां शङ्काकुलितरक्षसाम् ॥ ४९८ ॥<br>
शतकृत्वः समुल्लङ्घय महीं सगिरिसागराम् ।<br>
अविश्रान्तः करोम्येव जगत्प्रथमराक्षसम् ।। ४९९ ।।<br>
तीर्थे पुरा प्रभासाख्ये गजो विजितदिग्गजः ।<br>
चचार शङ्खधवलो नाम तापसकण्टकः ।। ५०० ॥<br>
मुनीनां हितकामेन पुरा दर्पासहिष्णुना ।<br>
मम केसरिणा पित्रा स हतो वायुकुञ्जरः ॥ ५०१ ॥<br>
ततस्तस्य भरद्वाजो ददौ मुनिवरो वरम् ।<br>
मारुतस्य प्रभावेण तनयस्ते भविष्यति ॥ ५०२॥<br>
सोऽहं मुनिवराज्जातः पितुस्तुल्यपराक्रमः ।<br>
त्रैलोक्यलङ्घने शक्तः कियानेष महोदधिः ॥ ५०३ ॥</p>
<hr>
<p>१. &lsquo;फलं&rsquo; शा०. २. &lsquo;प्रभाम् शा०. ३. &lsquo;संगि&rsquo; शा०. ४. &lsquo;आतशदा.&rsquo;</p>
<p>५. &lsquo;व्याल&rsquo; शा०.</p>
<p>न ममोत्पततो वेगात्सहते पादयोर्भरम् ।<br>
गगनाक्रान्तियोगेन बलेनापीडिता मही ।। ५०४ ॥<br>
महेन्द्रगिरिमारुह्य लङ्घयामि महोदधिम् ।<br>
एष मे सहते वेगं निकारमिव सज्जनः ॥ ५०५ ।।<br>
इत्युक्त्वा सहितः सर्वैर्वानरैर्वालिनन्दनः ।<br>
आरुरोह महेन्द्राद्रिं मूर्तं सारमिवात्मनः ।। ५०६ ॥<br>
पीताब्धिसलिलैर्मेघैर्द्विपैश्च मदमन्थरैः ।<br>
व्याप्तं दिव्यद्रुमाकीर्णं शिखरोल्लिखिताम्बरम् ॥ ५०७ ॥<br>
सिद्धकिंनरगन्धर्वललनाचरणाङ्कितम् ।<br>
प्रहृष्टमिव शष्पाग्रजातरोमाञ्चकञ्चुकम् ॥ ५०८ ।।<br>
उच्चैस्तटमहासानुः स्कन्धोरुशिखरः कपिः ।<br>
स बभौ शैलशिखरे द्वितीय इव भूधरः ॥ ५०९ ॥<br>
आलोकयन्तमखिलं जलधिं लङ्घनोद्यतम् ।<br>
तं द्रष्टुमाययुर्देवाः सह सिद्धर्षिचारणैः ।। ५१० ॥<br>
क्रामतस्तस्य स गिरिश्चरणाभ्यां निपीडितः।<br>
ननाम धातुसलिलं भूरिरक्तमिवोद्वमन् ॥ ५११ ॥<br>
शिलानिपीडितव्यालविषोल्कानलमालितः ।<br>
शान्तिं स लेभे भग्नोरुचन्दनप्रसवाम्बुभिः ॥ ५१२ ।।<br>
तरवः फुल्लशवलाः शिलाश्च समनःशिलाः ।<br>
निपेतुः सागरे स्फारजलस्फालवृंताम्बराः ।। ५१३ ॥<br>
मूलाद्विचलिते तस्मिन्गिरौ सागरवासिनः ।<br>
धभूवुर्वृद्धमकरा मथनायासशङ्किनः ॥ ५१४ ।।<br>
एकेन पीडितः प्रौढः कपिनाश्चर्यकारिणा ।<br>
याच्ञायैव महासत्त्वो गिरिर्वानतां ययौ ।। ५१५ ॥</p>
<hr>
<p>१. &lsquo;भृता&rsquo; शा०. २. &lsquo;गामि&rsquo; शा०, ३. &lsquo;तः&rsquo; शा०. ४. &lsquo;वले शा०.,५.&lsquo;प्रौढं&rsquo; ६.
&lsquo;कपेरा&rsquo; शा०. ७.&lsquo;णः शा. ८. &lsquo;याच्ञयौ&rsquo; शा०.</p>
<p>गुहागृहेषु दैत्यानामायुधन्यस्तचक्षुषाम् |<br>
स जगाम गिरिक्षोभः प्रियासंभोगविघ्नताम् ।। ५१६ ॥<br>
त्रासात्समुत्पतन्तीनां विद्याधरमृगीदृशाम् ।<br>
रशनानूपुरारावैर्वभूव मुखरं नमः ॥ ५१७ ॥<br>
ततः प्रणम्यः शक्रार्कविष्णुरुद्रचतुर्मुखान् ।<br>
सानुजं मनसा रामं सागरं चोत्पपात सः ।। ५१८ ॥<br>
ससूर्याय महेन्द्राय पवनाय स्वयंभुवे ।<br>
भूतेभ्यः स नमस्कारं चकार हरिपुंगवः ॥ ५१९ ।।<br>
प्राञ्जलिः प्राङ्मुखं कृत्वा सगणायात्मयोनये ।<br>
मनसावन्ध रामं च लक्ष्मणं च महारथम् || ५२० ॥<br>
सागरं सरितश्चैव प्रणम्य शिरसा कपिः ।<br>
ज्ञातीस्तान्संपरिष्वज्य कृत्वा चापि प्रदक्षिणम् ॥ ५२१ ॥<br>
स तस्य शिखराग्रस्थस्थले नागवरायुते ।<br>
तिष्ठन्कपिवरस्तस्मिन्द्वितीयोऽर्क इवावभौ । ५२२ ॥<br>
लाङ्गूलच्छद्मना चास्य समुद्धूतो जयध्वजः ।<br>
रराजौर्वपरिक्षिप्तो मन्दरस्येव वासुकिः ।। ५२३ ।।<br>
निस्त्रिंशनीलमाकाशं समाविश्य महाजवः ।<br>
उरुवातैः स विदधे महाब्धेविंशरारुताम् ॥ ५२४ ॥<br>
विवभौ तेजसा तस्य स्फारेण कपिलं नमः ।<br>
और्वानलशिखोद्गारघोरं रूपमिवाम्बुधेः ॥ ५२५ ।।<br>
तं कीर्णकुसुमाः क्षिप्रमनुजग्मुर्महीरुहाः ।<br>
गुणानुरक्ताः सुहृदः प्रियं जनमिवाध्वनि ॥ ५२६ ॥<br>
स प्राज्य भुजपक्ष्मभ्यां गाहमानः खमां वभौ ।<br>
सुपर्ण इव विक्रान्तः पीयूपहरणोद्यतः ॥ ५२७ ॥<br>
तस्य कक्षोरुपवनोद्भूतैर्घनघनारवैः ।<br>
बभूव सर्वभूतानामकालप्रलयभ्रमः ।। ५२८ ।।</p>
<hr>
<p>१. &lsquo;वातेन शा०. २. &lsquo;क्षमां शा०.</p>
<p>खे खयं छाययाम्भोधौ लाङ्गूलेन महीयसा ।<br>
ययौ त्रिभिरिवाकारैस्त्रैलोक्ये विश्रुतः कपिः ॥ ५२९ ॥<br>
वेगदीर्घीकृतेनास्य लाङ्गूलेन महीयसा ।<br>
नमः प्रभाभरोद्भासि सीमातीतमिवामवत् ॥ ५३० ।।<br>
पिवन्निव नभः कृत्स्नमालिङ्गन्निव दिग्वधूः ।<br>
वर्त्म क्षिपन्निवातीतं स ययौ विधुताम्बुधिः ॥ ५३१ ॥<br>
त्रिंशद्योजनदीर्घास्य दशयोजनवर्तुला ।<br>
छाया चकार जलधौ संसपिंजलदभ्रमम् ॥ ५३२ ॥<br>
पवनाकुञ्चितप्रान्तशुभ्राभ्रवलयः क्षणम् ।<br>
प्रययौ स्कन्धयोस्तस्य स्फारकेसरमारुतः ॥ ५३३ ।।<br>
ज्ञात्वा सागरवंशस्य दूतं रामस्य सागरः ।<br>
तं गन्तुं चोद्यतं दूरं तद्विश्रान्तिमचिन्तयत् ।। ५३४ ॥<br>
हिरण्यनाभं मैनाकं सुतं गौरीगुरोर्गिरेः ।<br>
स समेत्य जगादाशु सलिलान्तरवर्तिनम् ।। ५३५ ।।<br>
पातालवासिनां रब्धं पिधातुमिह वज्रिणा ।<br>
न्यस्तस्त्वं दैत्यसंघानां कामरूपी बलोचितः ।। ५३६ ॥<br>
हनुमानामकार्यार्थं प्रयात्याशु विहायसा ।<br>
शिखराण्यस्य विश्रान्त्यै त्वं दर्शयितुमर्हसि ॥ ५३७ ॥<br>
इत्यम्बुधिगिरा क्षिप्रं हेमरत्नमयो गिरिः।<br>
उद्ययौ काञ्चनच्छायं यत्प्रभाभिरभून्नभः ॥ ५३८ ॥<br>
तं दृष्ट्वा हेमशिखरं विघ्नं मत्वा कपीश्वरः ।<br>
उरःपवनवेगेन विदधे खर्वशेखरम् ।। ५३९ ।।<br>
तस्यातिमात्रमालोक्य वेगं पुलकितो गिरिः ।<br>
दिव्यदेहस्तमवदद्विन्द्योच्चैर्मुदा मुहुः ॥ ५४० ।।</p>
<hr>
<p>१. &lsquo;प्रतिविम्बेन चान्तरे&rsquo; शा०, २. &lsquo;तले&rsquo; शा०. ३. &lsquo;स ययौ निभिराकारै शा..</p>
<p>४. &lsquo;सीमन्तित शा. ५. &lsquo;वारतां&rsquo; शा०. ६. &ldquo;न्वितः&rsquo; शा.</p>
<p>सागरस्तव विश्रान्त्यै सगरान्वयगौरवः ।<br>
मां विसृज्य प्रियातिथ्यसफलां प्रीतिमिच्छति ॥ ५४१ ।।<br>
महीधराणां पक्षेषु पुरा कृत्तेषु वज्रिणा ।<br>
इह क्षिप्तः सपक्षोऽहं त्वत्पित्रा मातरिश्वना ॥ ५४२ ॥<br>
स त्वं कृतोपकारस्य तनयस्तस्य तत्समः ।<br>
स्थातुमर्हसि मे मूर्घ्नि प्रणयाच्च महोदधेः ॥ ५४३ ॥<br>
इत्युक्तः शैलराजेन हनूमान्प्रत्यभाषत ।<br>
गृहीतैव मया पूजा भवतः सागरस्य च ॥ ५४४ ॥<br>
किं त्वविश्रान्त एवायं मम मार्गः प्रतिज्ञया ।<br>
न चास्ति मे क्लमः कश्चिन्मिथ्या कालात्ययेन किम् ।।५४५॥<br>
इत्युक्त्वा मेनकं तूर्णं मानिनां प्रवरः कपिः ।<br>
अङ्गुल्यग्रेण तं स्पृष्ट्वा जगाम पवनोपमः ॥ ५४६ ॥<br>
तत्कर्मतुष्टः शक्रोऽपि मैनाकस्य वर ददौ ।<br>
येन वज्रभयं घोरं स तत्याज चिरार्जितम् ।। ५४७ ॥<br>
इति मैनाकदर्शनम् ॥ १२ ॥<br>
अत्रान्तरे सत्त्वसारं वलं ज्ञातुं हनूमतः ।<br>
देवैर्विसृष्टा सुरसा नागमाता समाययौ ॥ ५४८ ॥<br>
सा कृत्वा राक्षसं रूपं विकृतं भयदं महत् ।<br>
विवृत्य वक्रमवदद्दिष्ट्या पश्यामि भोजनम् ॥ ५४९ ।।<br>
तामूचे हनुमान्मीत्या रामकार्ये कृते पुनः ।<br>
सर्वथा स्वयमभ्येत्य यास्यामि तव भक्ष्यताम् ।। ५५० ।।<br>
साव्रवीत्पाणिपतितं न त्यजामि प्लवंगम ।<br>
अभीष्टं लभ्यते दैवात्त्यक्तं न पुनरेति तत् ॥ ५५१ ।।<br>
अवाप्तमपि संत्यज्य यस्तत्प्राप्तिं प्रतीक्षते ।<br>
स कालवञ्चितो मूढः पुनस्तस्य न भाजनम् ।। ५५२ ।।</p>
<hr>
<p>१. &lsquo;मानकृत्&rsquo; शा.</p>
<p>एतदाकर्ण्य हनुमानुवाच विपुलाकृतिः ।<br>
विग्रहस्यास्य मे ग्रासरक्ष्यं प्रकटयाननम् ॥ ५५३ ।।<br>
इत्युक्ता तेन सा वक्रं चकार दशयोजनम् ।<br>
कपिर्वभूव तत्तुल्यः सा चक्रे द्विगुणं मुखम् ॥ ५५४ ॥<br>
हरिः सप्तगुणश्चासीत्साभूदष्टगुणानना।<br>
तस्सिन्नष्टगुणाकारे सा चक्रे शतयोजनम् ॥ ५५५ ।।<br>
वक्रं विनिर्गतजलं द्वितीयमिव सागरम् ।<br>
तदृष्ट्वाङ्गुष्ठमात्रोऽभूत्क्षणेन पवनात्मजः ॥ ५५६ ॥<br>
स प्रविश्याननं तस्या निर्गत्य च मनोजवः ।<br>
तामूचे त्वद्वचः सत्यं दाक्षायणि कृतं मया ॥ ५५७ ।।<br>
इत्युक्त्वा स ययौ क्षिप्रं राहुमुक्त इवोड्डपः ।<br>
वन्दितस्त्रिजगद्वन्द्यैः पुरंदरवरैः सुरैः ॥ ५५८ ॥<br>
स बभौ स्वर्गमार्गेण विमानध्वनहासिना ।<br>
प्रसर्पन्हव्यमादाय सुरार्थमिव पावकः ॥ ५५९ ।।<br>
इति सुरसादर्शनम् ॥ १३ ॥<br>
अस्मिन्नवसरे राहुजननी सिंहिकाभिधा ।<br>
चक्रे छायाग्रहं घोरा व्यावृतस्य हनूमतः ॥ ५६० ।।<br>
संनिरुद्धस्तया वीरः सहसा स्तब्धविग्रहः ।<br>
तां ददर्शोग्रपातालविशालवदनां पुरः ॥ ५६१ ॥<br>
विलोक्य वर्धमानां तां पुनः संक्षिप्य विग्रहम् ।<br>
विवेश वदनं तस्याश्चण्डांशुरिव विग्रहम् ॥ ५६२ ।।<br>
वज्रवेगो निपात्यासौ कृत्तमूलनिवन्धनम् ।<br>
हृत्पद्ममुज्जधानास्याः स्फुरन्नखर्धिसाङ्कुरम् ।। ५६३ ।।<br>
सा पपात हता तेन विधूतमकराकरा ।<br>
नासास्यश्रोत्रविवरप्रसरद्रतनिर्झरा ॥ ५६४ ॥<br>
इति सिंहिकावधः ॥ १४ ॥</p>
<hr>
<p>१. &lsquo;क्षमं&rsquo; शा.. २. &lsquo;गच्छत्स्व शा. ३. &lsquo;विरेजे&rsquo; शा०.</p>
<p>तस्मिन्नत्यद्भुते भूते हते तत्र हनूमता ।<br>
मुमुचुः पुष्पनिकरं सुरसिद्धर्पिकिंनराः ॥ ५६५ ॥<br>
स व्रजन्स्वप्रतापाग्नितप्तानां ककुभामिव ।<br>
लाङ्गूलेनाञ्चता चक्रे वीजनव्यजनभ्रमम् ॥ ५६६ ।।<br>
क्षणं गात्रानिलैस्तस्य चक्रिरे तरलीकृताः ।<br>
दंष्ट्रांशुनखशाखासु तारा कुसुमविभ्रमम् ॥ ५६७ ॥<br>
व्योम्नि व्रजन्स विदधे विबुधावनीषु<br>
नानाविमानवनकेतुदुकूलपालीम् ।<br>
ऊरुप्रबन्धपृथुवेगविनिर्गतोग्र-<br>
वातैः प्रचण्डतरताण्डवकेलिलीलाम् ॥ ५६८ ॥<br>
मूर्ध्नि च्छत्राभिरामैः श्वसनविवलितैः पार्श्वयोश्चामरामैः<br>
कण्ठे मालायमानैरुरसि तनुतरैरुत्तरीयानुकारैः ।<br>
पृष्ठे लाङ्गूललीलावलनपरिचितैः स्कन्धयोः केसरामैः<br>
शुभ्रैरभ्रैरदभ्रैः किमपि कपिपतिर्वेगगामी रराज ॥५६९॥<br>
वेगस्पृष्टेन धृत्वा गगनजलनिधौ सेतुबन्धानुकारं<br>
दत्त्वा स्फारे मुहूर्तं दिनकरकमले नाललीलाविलासम् ।<br>
लाङ्गुलेनाशु कृत्वा दिशि दिशि स मुहुर्मानदण्डाभियोगं<br>
लङ्कातङ्काभिशङ्काप्रथमपरिचयं केतुनेवादिदेश ॥ ५७० ॥<br>
अथ तरलतमालोत्तालतालीप्रियालां<br>
प्रबलसरलसालोद्दालतालप्रवालाम् ।<br>
अगुरुतगरगौरस्फारकर्पूरसारा-<br>
मविरलवनमालां सोऽब्धिकूले ददर्श ।। ५७१ ।।<br>
अलङ्घयमुल्लङ्घय महाम्बुराशिं प्रभावतुल्यं दशकंधरस्य ।<br>
तले प्रलम्बास्यगिरे विशाले जलप्रलम्बाम्बुदवत्पपात ।। ५७२ ।।<br>
किंलिन्मुक्तावसाने जलनिधिमथनान्निर्गतो मन्दराद्रि-<br>
र्मैनाकः किं विशङ्कः सुरसमरजये किं सुपर्णा सुधार्थी।</p>
<hr>
<p>१. &lsquo;तटे&rsquo; शा०,</p>
<p>३०</p>
<p>चिन्तानिस्पन्दनेत्रैरिति सुररमणीमण्डलैरीक्ष्यमाणः<br>
सोऽभूदल्पप्रमाणः सपदि रघुपतेर्वाञ्छितावाप्तिसिद्ध्यौ ॥५७३॥<br>
इति सागरलङ्घनम् ॥ १५ ॥</p>
<p>इति क्षेमेन्द्रविरचिते रामायणकथासारे किष्किन्धाकाण्डः समाप्तः ।</p>
<hr>
<h2 id="सनदरकणडम">सुन्दरकाण्डम्</h2>
<p>अथ सुन्दरकाण्डम् ।</p>
<p>जितं भगवता तेन हरिणा लोकधारिणा ।<br>
अजेन विश्वरूपेण निर्गुणेन गुणात्मना ॥ १ ॥<br>
पौलस्त्यदर्पविपुलं विलङ्घ्य जलधिं कपिः ।<br>
विस्मयानन्दनिस्पन्दां विदधे विवुधावलीम् ॥ २ ॥<br>
तमालतालतालीसहिन्ताललवलीवनैः ।<br>
तगरागुरुपुंनागलवङ्गगहनैर्व्रजन् ॥ ३ ॥<br>
स हेमवप्रजच्छन्नां रत्नाद्युतिदुकूलिनीम् ।<br>
लङ्कामङ्के त्रिकूटस्य ददर्श दयितामिव ॥ ४ ॥<br>
स संक्षिप्य वपुः क्षिप्रं महोत्सवमिवाधनः ।<br>
निपपाताशु लङ्कायां चोत्तरद्वारशेखरे ॥ ५ ॥<br>
ततः क्षपाचरपुरीरत्नमन्दिररश्मिभिः ।<br>
तिरस्कृत इवासक्तं जगामास्तं दिवाकरः ॥ ६॥<br>
अथाययौ तमःस्तोकमयूरच्छदभूषणा ।<br>
तारकामौक्तिकस्मेरा शर्वरी शर्वरीशनैः ॥ ७ ॥<br>
कण्ठेषु नीलकण्ठानां गण्डेषु मददन्तिनाम् ।<br>
तमः प्रगल्भतां लेभे कुन्तलेषु च योषिताम् ॥ ८ ॥<br>
यामिनी कामिनीस्निग्धस्नानधौतकचत्विषि ।<br>
बभार तिमिरस्फारे तारा कुसुमसंक्षयम् ॥ ९ ॥<br>
गवाक्षजातावदनैरिन्द्रनीलगृहेर्मुहुः ।<br>
पीतो गीर्णमिवासक्तं ससर्प विपुलं तमः ॥ १०॥</p>
<hr>
<p>१. &lsquo;च&rsquo; शा०.</p>
<p>२. &lsquo;ल&rsquo; शा०,</p>
<p>दिव्यरत्नमयी लङ्का दीप्रदीप्तांशुभिर्वभौ ।<br>
नभःप्लवनभीत्येव वद्धा कनकशङ्कुभिः ॥ ११ ॥<br>
रराज रजनीराजपुत्रीदीपावलीवृता ।<br>
बिभ्राणा चर्मकमयीं कलिकामालिकामिव ।। १२ ॥<br>
दीपांशुशवलैलर्लङ्का नीलरत्नगृहैर्वभौ।<br>
वभ्रुभ्रूश्मश्रुभिर्व्याप्ता परैरिव निशाचरैः ॥ १३ ॥<br>
अथोद्ययौ निशाकान्तः शिवचूडामणिः शशी।<br>
दिग्वधूमण्डनकलाविलासमणिदर्पणः ॥ १४ ॥<br>
लेभे स्फटिकहर्म्येषु क्रान्तस्तरलकान्तिषु ।<br>
विधुः सुधाब्धिकल्लोलदोलाकेलिसुखं पुनः ॥ १५ ॥<br>
रेजुमर्मनोजविजयध्वजचामरचारवः ।<br>
तुषारहारकर्पूरतारास्तारापतेः कराः ॥ १६ ॥<br>
हरप्लुष्टे स्मरे चन्द्रे सलिले लाञ्छनच्छलात् ।<br>
पतिते विवभुः कीर्णाः शीकरा इच तारकाः १७ ॥<br>
स्मरस्मेरातपत्रेण रजनीस्मितकान्तिना ।<br>
व्योममानसहंसेन शुशुभे शशिना निशा ॥ १८ ॥<br>
चन्द्रोदयप्रहृष्टानां निशाचरमृगीदृशाम् ।<br>
बभूव वदनैव्या॑प्तालङ्का शशिशतैरिव ॥ १९ ॥<br>
ज्योत्स्नानवसुधापानसमुद्भूतो महोदधिः ।<br>
वभौ क्षिप्तपरावृत्तः स्फीतफेनसितांशुकः ॥ २० ॥<br>
हेमप्राकारजघने लङ्कायाः क्षुभितोऽम्वुधिः ।<br>
परिखामेखलाकृष्टिं वीचिहस्तैरिवाकरोत् ॥ २१ ॥<br>
बद्धकोशेषु मधुपाः कमलेषु न लेभिरे ।<br>
हृदयेषु गुणज्ञानां दोषलेशा इवान्तरम् ॥ २२ ॥<br>
विकासविषदे ज्योत्स्नां प्रासादाभिमुखी शनैः ।<br>
इन्दोः कुमुद्वतीं चक्रुः प्रेमदूता इवांशवः ॥ २३ ॥</p>
<hr>
<p>१.&lsquo;चम्पक&rsquo; शा०.</p>
<p>२. &lsquo;पुरा&rsquo; शा०. ३. &lsquo;दोद्द्योतां&rsquo; शा०.</p>
<p>यवुश्चन्द्रकरसोराः कुमुदामोदमन्थराः ।<br>
सुदृशां सुरतक्लान्ति विच्छेदसुहृदोऽनिलाः ॥ २४ ॥<br>
कान्ता कान्ताङ्कपर्यङ्के ज्योत्स्नास्वच्छोत्तरच्छदे ।<br>
वभुर्मधुनलीमत्ता मूर्ता इव रतिश्रियः ॥ २५ ॥<br>
स्फुटस्फटिकसौधेषु स्फीतचन्द्रांशुहारिषु ।<br>
वभुः कान्ताः सुधासिन्धुतरङ्गान्तर्गता इव ॥ २६ ॥<br>
प्रक्षालित इव क्षीरैः कर्पूरैरिव पूरिते ।<br>
जगति ज्योत्स्नया जाते घटिते स्फटिकैरिव ॥ २७ ॥<br>
उत्प्लुत्य लघुसंचारः सौधप्राकारशेखरैः ।<br>
रक्षसां सुखसुप्तानां भवनान्यविशत्कपिः ॥ २८ ॥<br>
मणिवेश्मप्रहस्तस्य महापार्श्वस्य वादिनः ।<br>
विभीषणस्येन्द्रजितः कुम्भकर्णस्य मालिनः ॥ २९ ॥<br>
वक्रस्य वज्रदंष्ट्रस्य धूम्राक्षस्य शठस्य च ।<br>
विद्युज्जिह्वस्य भीमस्य संपातेर्जन्बुमालिनः ॥ ३० ॥<br>
विकटस्य सुदंष्ट्रस्य सारणस्य शुकस्य च ।<br>
विरूपाक्षस्य मत्तस्य घसस्य प्रघसस्य च ॥ ३१ ॥<br>
महोदरमहाकायविद्युन्मालिसुमालिनाम् ।<br>
प्रविश्यापश्यदुधानसक्तकान्तामधूत्सवम् ॥ ३२ ॥<br>
सुगन्धिश्वासलोलोर्मिदोलारूढचलोत्पलम् ।<br>
मधुप्रियार्पितं रामा मूर्तं रागमिवाययुः ॥ ३३ ॥<br>
प्रियासमागमः सारः सत्यं विभवसंपदाम् ।<br>
दयितासंगमस्यापि जीवतां पानकेलयः ॥ ३४ ॥<br>
हर्म्यं चन्द्रोदयः कान्तामधुगीतं सुहृत्कथः ।<br>
एतास्ताः पूर्वपुण्यानां स्फीताः फलसमृद्धयः ॥ ३५ ॥<br>
रागो लीला च सुदृशां लावण्यं नवयौवनम् ।<br>
जैत्रमस्त्रं स्मरस्यैतन्मदेनास्फुरितं यदि ॥ ३६ ॥</p>
<hr>
<p>१. &lsquo;मदा लीना&rsquo; शा.. २. &lsquo;पुण्यपूर्णानां&rsquo; शा०.</p>
<p>लोलाक्षस्खलितालापं सुगन्धिमधुपाटलम् ।<br>
धन्यास्ते पद्मवदना वदनाब्जं पिबन्ति ये ॥ ३७॥<br>
नमो मदाय महते स्वस्ति रागाय रागिणाम् ।<br>
मानिनी यत्प्रसादेन स्वयं कण्ठावलस्विनी ॥ ३८ ॥<br>
इति सारानुकूलाभिः कथामिः सहते मधु ।<br>
वधूबिम्बाधरासङ्गलग्नरागमिवापपुः ॥ ३९ ॥<br>
प्रागल्भ्यशिक्षागुरुणा विश्वाससुहृदो वभुः ।<br>
सुरतारम्भदूतेन मदेन मदिरेक्षणः ॥ ४० ॥<br>
पूर्व दृशि ततश्चित्ते कपोलयुगले ततः ।<br>
प्रौढतां प्रययौ रागः प्रमदानां महोत्सवे ॥४१॥<br>
मधुस्रस्तांशुकं तासां वपुर्दृष्ट्वैव कामिनाम् ।<br>
पदे पदे धृतिच्छेदं खलप्रीतिरिवाययौ ॥ ४२ ॥<br>
भेजिरे वल्लभोत्सङ्गं प्रेमकोपेऽपि ताः स्वयम् ।<br>
न नाम सहते मानं मदश्चपलचक्षुषाम् ।। ४३ ॥<br>
रतस्यायं न मानस्य कालः कमललोचने ।<br>
इतीचासां मियाकृष्टा जगुर्मुखरमेखलाः ॥ ४४ ।।<br>
कृतास्पदे हृदि मुदा मदेन मदनेन च ।<br>
प्रियापराधाः सुदृशामवकाशं न लेभिरे ॥ ४५ ॥<br>
यदुत्सक्ताः समुत्सृष्टा लज्जाविनयवर्जिताः ।<br>
मुग्धानामभयं चेष्टाः सा मदस्य प्रगल्भता ॥ ४६ ।।<br>
शशाशङ्ककिरणोत्तंसे हर्म्ये हरिणचक्षुषाम् ।<br>
मधूत्सवे मदोत्तंसे रागोत्तंसमभून्मनः ।। ४७ ॥<br>
इति चन्द्रोदयः ॥ १ ॥<br>
विविच्य मदनोद्यानपालीं वेश्मसु मन्त्रिणाम् ।<br>
रत्नांशुहासिनी प्राप राजधानीं प्लवंगमः ॥ ४८॥</p>
<hr>
<p>१. &ldquo;विचित्य प्रमदो शा०.</p>
<p>मणिदर्पणसंक्रान्तप्रतिमैश्चन्द्ररश्मिभिः ।<br>
शुभ्राभ्रपक्षविक्षेपैः प्लवमानामिवाम्बरे ॥ १९ ॥<br>
से प्रविश्य महाभोगं कैलासशिखरोपमम् ।<br>
भवनं दशकण्ठस्य ददर्शोल्लिखिताम्बरम् ॥ ५० ॥<br>
रक्षितं राक्षसैरात्तस्त्रैरञ्जनमेचकैः ।<br>
कालकूटावृतप्राप्तं सुधाम्बुधिमिवोद्गतम् ॥ ५१ ॥<br>
संगीतवेश्मभिर्वारा गृहैरापणमन्दिरैः ।<br>
विमाननवसंभारैर्व्याप्तं निखिलकौतुकैः ।। ५२ ।।<br>
अपश्यत्तत्र तुरगान्प्रमाणावर्तहेषितैः ।<br>
श्लाध्या सत्त्वनवोदारैस्त्रैलोक्यजयशंसिभिः ॥ ५३ ॥<br>
स ददर्श दशास्यस्य चतुर्दन्तान्मदद्विषान् ।<br>
कैलासोच्छासनभयात्सेवायातानिवाचलान् ॥ ५४ ॥<br>
वर्णकं विविधाश्चर्यवर्गसर्गे प्रजापतेः ।<br>
रत्नांशुलेखाविन्यासैः खप्रभावमिवोद्वमन् ॥ ५५ ॥<br>
वेल्लप्रभावा भ्रूभङ्गतर्जितामरभूधरम् ।<br>
विमानं पुष्पकं नाम ददर्श त्रिदशद्विषः ॥ ५६ ॥<br>
दुर्लभा त्रिदशेन्द्रस्य कुतो वैश्रवणस्य सा ।<br>
रावणस्य गृहे लक्ष्मीं मारुतिर्यां व्यलोकयत् ॥ ५७ ॥<br>
अथान्तःपुरमैश्वर्यस्फारकल्पतरोः फलम् ।<br>
स राक्षसपतेर्दिव्यं विवेशानेककौतुकम् ।। ५८ ॥<br>
कपाटसंपुटैः श्लिष्टैः स्फाटिकैः स्फुटकान्तिभिः ।<br>
असंवृतमिबोद्भूतप्रभावावरणं मुहुः ॥ ५९ ॥<br>
मुक्ताप्रालम्बधवलं तप्तकाञ्चनजालकम् ।<br>
प्रवालनीलवैडूर्यस्तम्भसंभारविभ्रमम् ॥ ६० ॥</p>
<hr>
<p>१. &lsquo;मन्दिर&rsquo; शा.. २. &lsquo;तां&rsquo; शा०. ३. &lsquo;खड्गै&rsquo; शा०. ४. &lsquo;प्रान्तं&rsquo; शा०.</p>
<p>५. &lsquo;दारा&rsquo; शा०. ६. &lsquo;त्पताका शा०.</p>
<p>मणिकुट्टिमसंक्रान्तसितस्रग्दाममण्डलम् ।<br>
शासनाद्दशकण्ठस्य शेपेणेव धृतं स्वयम् ॥ ६१ ॥<br>
स्फीतरनकृतालोकं वृद्धकञ्चुकिरक्षितम् ।<br>
पातालमिव मातङ्गभुजंगीभङ्गिभूपितम् ॥ ६२ ॥<br>
चन्दनागुरुकर्पूरधूपधूमान्धकारितम् ।<br>
निशाचरपतिप्रीत्या निशयेव समाश्रितम् ॥ ६३ ।।<br>
ददर्श तत्र सुरतक्लान्तकान्ताजनं कपिः ।<br>
चित्रन्यस्तमिव प्रौढनिद्रामुद्रितलोचनम् ॥ ६४ ।।<br>
दृश्यस्तनोरुजघनं तासां कान्ततरं वपुः ।<br>
विलोक्य विवभुर्दीपा विस्मयादिव निश्चलाः ।। ६५ ।।<br>
कुचैः कान्तनखोच्छिष्टैः पीतदष्टाधरैर्मुखैः ।<br>
प्रत्यग्ररतवृत्तानां तरुणीनाममुच्यत ॥ ६६ ।।<br>
हेमगौरोरुयुगलं नखोल्लेखैर्मृगीदृशाम् ।<br>
रतिच्युतैरिचाकीर्णं बभौ कुङ्कुमकेसरैः ॥ ६७ ॥<br>
तासां प्रियहठाकर्षहेलाविलस्तवेणिका ।<br>
मध्ये सुष्वाप निभृतरतिखिन्नेव शर्वरी ।। ६८ ॥<br>
क्लमस्रस्तोत्तरीयास्ताः खेदवारिकणैर्वभुः ।<br>
रतित्रुटितहाराप्रसंसक्तैरिव मौक्तिकैः ॥ ६९ ॥<br>
निद्रानिमीलिते तासां लोचनोत्पलकानने ।<br>
स्वप्रभाप्रतिभा प्राप क्षणं कर्णोत्पलावली ॥ ७० ॥<br>
प्रोच्छूनारुणगण्डैस्ताः कुण्डलाताण्डवाहतैः ।<br>
ऊचुः स्रस्तैः संचिकुरैविपरीतरतोत्सवम् ॥ ७१ ॥<br>
तासां रतिरणसस्तकणोत्पलदलच्युता।<br>
लेखेव त्रिवली कूले लीना रोमावली वभौ ।। ७२ ॥<br>
सुप्तपारावते मूकमेखले रतिमन्दिरे ।</p>
<hr>
<p>१. &lsquo;णाव&rsquo; शा.. २. &lsquo;सार&rsquo; शा०. ३. &lsquo;वृत्तान्तां&rsquo; ४. ध यकुल&rsquo; शा०.</p>
<p>निस्पन्ददीपे विवभौ निःशब्दविजयी स्मरः ॥ ७३ ॥<br>
सुरकिंनरगन्धर्वनागविद्याधरात्मजाः ।<br>
दृष्ट्वा रावणकान्तास्ताः कपिर्विस्मयमाययौ ॥ ७ ॥<br>
उपसृत्य शनैः स्फाररत्नपर्यङ्कशायिनम् ।<br>
स ददर्श दशग्रीवं पर्यस्तमिव मन्दरम् ॥ ७५ ॥<br>
मदनिद्राप्रबन्धेन मदिरामोदशालिना।<br>
श्वासानिलेन महता क्षिपन्तं मधुपावलीः ॥ ७६ ॥<br>
सहारेणोरसा रक्तचन्दनार्द्रेण भूषितम् ।<br>
उदयाद्रितटेनेव शशिसंध्याभ्रशोभिना ॥ ७७ ॥<br>
त्रैलोक्यदक्षिणैः प्रौढकान्तालिङ्गनदक्षिणैः ।<br>
भुजैर्नीलमणिस्तम्भप्रभैर्दीप्ताङ्गदैर्वृतम् ।। ७८ ॥<br>
संक्रान्तदीपैर्भ्राजिष्णुं रत्नकेयूरशेखरैः ।<br>
नीलाचलमिव व्याप्तं दीप्तौपधिवनैर्निशि ॥ ७९ ॥<br>
सर्वाभरणरत्नाप्रविम्वितप्रमदावनम् ।<br>
यातं रामारसोत्कण्ठ्यात्कामिनीमयतामिव ॥ ८० ॥<br>
मन्दारमालां शबलां पारिजातस्य पल्लवैः ।<br>
मूर्तामिव क्षतां कण्ठे वहन्तं त्रिदिवश्रियम् ।। ८१ ॥<br>
विभ्राणं हंसधवलं वासः श्वासतरङ्गितम् ।<br>
क्षीरार्णचमिवोद्भूतकान्ताकान्तामुखेन्दुभिः ॥ ८२ ॥<br>
आरुह्य रत्नसोपानैः शीर्पान्ते मणिवेदिकाम् ।<br>
चिरं रावणमालोक्य हनूमान्विस्मितोऽभवत् ॥ ८३ ।।<br>
वीणावेणुमृदङ्गेपु निपण्णाः प्रौढनिद्रया ।<br>
प्रियास्तस्य वभुः पार्श्वे वाद्यानामिव देवताः ॥ ८४ ॥<br>
संपूर्णचन्द्रवदनां मदनानन्दकौमुदीम् ।<br>
मन्दोदरी ददर्शाथ कपिस्त्रैलोक्यसुन्दरीम् ।। ८५ ।।</p>
<p>१. &lsquo;शुशुभे शा.. २. &lsquo;कृत्ता&rsquo; शा०.</p>
<p>मनःसंवनने सक्तां नयनानन्दवर्षिणीम् ।<br>
शक्तिं रतिपतेर्मूर्तां सुधांशोर्वाधिदेवताम् ॥ ८६ ।।<br>
नखोल्लेखैः सनाथाभ्यां वालपल्लवपाटलैः ।<br>
कुचकाञ्चनकुम्भाभ्यां विहितानङ्गमङ्गलाम् ।। ८७ ।।<br>
तां विलोक्यानवद्याङ्गीं पर्याप्तेन्दुशतद्युतिम् ।<br>
सीतेयमिति विज्ञाय हृष्टः कपिरचिन्तयत् ।। ८८ ॥<br>
लावण्येन्दुमहोरूपमहोकान्तिसुखी तनुः ।<br>
इयं सा मन्मथमयी वरं रामस्य वल्लभा । ८९ ॥<br>
अथवा राघववधूः कथमेवंविधा भवेत् ।<br>
न श्रुताः स्त्रस्तचारित्रा रघूणां कुलयोषितः ।। ९०!!<br>
सेयं त्रैलोक्यजयिनः प्राज्यसाम्राज्यदेवता ।<br>
मूर्ता रतिपतेः शक्तिः सक्ता रावणवेश्मनि ॥ ९१ ।।<br>
इति निश्चित्य मनसा पौलस्त्यान्तःपुराङ्गनाः ।<br>
मारुतिर्लघुसंचारिर्द्रष्टुमन्याः समुद्ययौ ॥ ९२ ।।<br>
विचित्रभक्ष्यभोज्यार्थपानकामवसेविते ।<br>
आस्तीर्णहेममाणिक्यस्तम्भमृङ्गारभाजने ॥ ९३ ॥<br>
कल्पपादपपुष्पाढ्ये नाभिकर्पूरधूपिते ।<br>
चचार मारुतिः पश्यन्मन्दिरे मन्दिरे श्रियम् ॥ १४ ॥<br>
तेषु तेष्वथ देशेषु स राममहिषीं शनैः ।<br>
विचिन्त्याचिन्तयत्क्षिप्रं निष्फलोद्योगदुःखितः ॥ ९५ ।।<br>
अहो नु हेलयावाप्तः कियान्किल्बिषसंचयः ।<br>
मया विवसनाः स्पष्टं पश्यता परयोपितः ।। ९६ ॥<br>
अनिच्छयैव सुकृतं दुष्कृतं वा पुराकृतैः ।<br>
कर्मानुबन्धवैचित्रैः जन्तूनां जातु जायते ॥ १७ ॥<br>
संकल्पेनाप्यसंस्पृष्टा योपितो ब्रह्मचारिणः ।<br>
कथं ममापि निर्वस्त्रपरस्त्रीदर्शनोद्यमः ॥ ९८ ॥</p>
<hr>
<p>१. &lsquo;ण्वाद&rsquo; शा०. २. &lsquo;नून&rsquo; शा..</p>
<p>२१</p>
<p>उन्मूलिता हि मर्यादाः प्रच्छन्नच्छिन्नपौरुषाः ।<br>
सद्वृत्तपरिपन्थिन्यो जयन्ति विधिवामताः ॥ ९९ ॥<br>
अथवा चेतसा सत्यं निःसङ्गेन मयाङ्गनाः।<br>
दृष्टा विधातृवैचित्र्यमयःकनकपुत्रिकाः ॥ १००!!<br>
न मनो म्लानिमातङ्कः कश्चिन्मे शीलविप्लवः ।<br>
शुभाशुभविचेष्टासु प्रमाणं देहिनां मनः ॥ १०१ ॥<br>
सप्रासादगृहोद्याना दृष्टेयं निखिला पुरी ।<br>
न तु दृष्टा जनकजा मूढेनैव मयात्मधीः ॥ १०२ ॥<br>
इयमुद्योगशक्तिर्भे दुराशेवानुतापिनी ।<br>
असाधुजनसेवेव वत निष्फलतां गता ॥ १०३ ॥<br>
न भवन्ति फलावाप्तिलप्तक्लेशाः समुद्यमाः ।<br>
उत्साहविमुखे नित्यमप्राप्ते स्पष्टतां विधौ ॥ १०४ ।।<br>
सत्कर्मारम्भसंभारफलं हरति हेलया।<br>
कृपावतरणे पाशच्छेदी सर्वात्मना विधिः ॥ १०५ ॥<br>
पौरुषोत्साहयोगेऽपि याति यद्वन्ध्यतां श्रमः ।<br>
सा गुणद्वेपिणो धातुः स्वच्छन्दप्रभविष्णुता ।। १०६ ॥<br>
विघ्नाघ्राता महोद्योगा फलसिद्धिरनित्यता ।<br>
विनाशप्रेक्षको लोकः कथमासाद्यते यशः ॥ १०७ ॥<br>
आश्चर्यचर्याविपुलः कृतः केवलमुद्यमः ।<br>
त्रपाकरः परस्याग्रे कथ्यमाना फलं विना ॥ १०८ ॥<br>
इहाप्यदृष्ट्वा वैदेहीं वृथैवोल्लङ्घ्यसागरम् ।<br>
किं वक्ष्याम्यबलोद्योगयोगः प्लवगपुंगवम् ॥ १०९॥<br>
गृहीत्वायं किमायातो लम्बमानभुजद्रुमः ।<br>
इति वक्ष्यन्ति मां सर्वे सांप्रतं हसिताननाः ॥ ११० ॥<br>
सीता मया न दृष्टेति कालकूटोत्कटं वचः ।<br>
श्रुत्वैव जीवितं व्यक्तं रामस्त्यक्ष्यति सानुजः ॥ १११ ॥</p>
<hr>
<p>१. &lsquo;वीराः स्वासूयह&rsquo; शा०.</p>
<p>कुलचूडामणौ तस्मिन्प्रयाते कीर्तिशेपताम् ।<br>
कथं रघुकुलस्यापि जीविताशा भविष्यति ।। ११२ ॥<br>
वरं सुहृत्क्षयोद्विग्नः सुग्रीवो मित्रवत्सलः ।<br>
सामात्यभृत्यखजनस्तनुत्यागं करिष्यति ॥ ११३ ।।<br>
इति सर्वक्षयं घोरं द्रष्टुं गच्छाम्यहं कथम् ।<br>
अदृष्टेष्टवियोगस्य तपो मे नान्यदुत्तमम् ॥ ११४ ॥<br>
विपुलक्लेशवैफल्यदुःखसंतप्तचेतसाम् ।<br>
विधिवैमुख्यदग्धानां विवेकः श्रमवारिदः ॥ ११५ ॥<br>
इष्टे नष्टे सुखे भ्रष्टे कष्टे निकटवर्तिनि ।<br>
अमूढमनसां युक्तं वैराग्याभरणं तपः ॥ ११६ ॥<br>
अस्मिन्पयोनिधेस्तीरे निनिकेतो निराश्रयः ।<br>
हस्तादौ वा मुखादौ वा भवाम्येष गतस्पृहः ।। ११७ ॥<br>
शरीरत्यागयोग्यैव मानम्लानिरियं मम ।<br>
शाम्यति प्रौढमनसा स्वातस्य प्रशमाम्बुभिः ॥ ११८ ॥<br>
अज्ञाते जानकीवृत्ते किं वृथैव हतेन मे ।<br>
रावणेनातिसिक्तेन स्त्रीसनाथासभूमिषु ॥ ११९ ॥<br>
अथवा विचिता नेयमशोकवनिका मया ।<br>
रक्ताशोकवटैस्तस्यां रतिराग इव स्थितः ॥ १२० ॥<br>
शर्वर्यां स्तोकशेषायामिति संचिन्त्य मारुतिः ।<br>
जगामाशोकवनिका पुष्पपातोपमैः पदैः ॥ १२१ ॥<br>
इत्यन्तःपुरपरिचयः ॥२॥<br>
सुरान्सरामसुग्रीवान्मनसा प्रणिपत्य सः ।<br>
वल्ली विलासिनीवृत्तललितामविशन्महीम् ।। १२२ ॥<br>
सुजवेन ब्रज-वृक्षमञ्जरीर्वक्षसा क्षिपन् ।<br>
हेमवृक्षरजःपुञ्जे बभूव कनकप्रभः ॥ १२३ ॥</p>
<hr>
<p>१. &lsquo;नूनं&rsquo; शा. २. दुर्य शा०.</p>
<p>नानारत्नच्छदैर्दिव्यैः सौरभैः सुरपादपैः ।<br>
सपुष्पवाष्पैराकीर्णः कृतातिथ्य इबाबभौ ॥ १२४ ॥<br>
अशोकवनिकां तस्मिन्गाहमाने मनोजवे ।<br>
समुद्भूतैरलिकुलैर्बभूवुः श्यामला दिशः ॥ १२५ ॥<br>
विहङ्गैर्नीलरक्ताङ्गैः कूजद्भिः कनकच्छदैः ।<br>
प्रवालचञ्चुचरणैः स्त्रस्तैर्व्याप्तमभून्नभः ॥ १२६ ॥<br>
प्रवर्धमानबेगस्य तस्य गात्रानिलैर्मुहुः ।<br>
वनिका प्रोषितेवाभूत्यक्तपुष्पविभूषणा ॥ १२७ ॥<br>
लोलालिमालाकबरी सा तरङ्गितमानसा ।<br>
दीक्षेव शुशुभे सस्तकिञ्जल्कपटलांशुका ॥ १२८ ॥<br>
सा लुप्ततिलका स्रस्तचन्दनागुरुपल्लवा ।<br>
बभौ रतान्तक्लान्तेव क्लिष्टबिम्बफलाधरा ॥ १२९ ॥<br>
बभार पुष्पमालां सा छिन्नां वेश्येव रागिणा ।<br>
कपिसिंहेन नखरोल्लेखितस्तबकस्तनी ॥ १३० ॥<br>
तस्यां निष्पत्रकुसुमा न वभुः कपिकम्पिताः ।<br>
पादपाः प्रौढकितवैर्मुग्धा इव पराजिताः ॥ १३१ ॥<br>
तत्र केचिददृश्यन्त तरवो हृतवल्कलाः ।<br>
वेश्याभिर्भुक्तसर्वस्वा विटा इव निरम्बराः ॥ १३२ ॥<br>
विपुलाः पादपाः क्षिप्रं कपिना निष्फलीकृताः ।<br>
बभूवुः शोकजनका दैवेनेव मनोरथाः ॥ १३३ ॥<br>
आयासिता तरुश्रेणी मारुतेर्वेगविप्लवैः ।<br>
अकम्पत प्रजेवोग्रैर्लुण्ठिता राजवल्लभैः ।। १३४ ॥<br>
सरत्रकदलीकुञ्जे कान्ताकल्पलतावने ।<br>
मन्दारोदारवीथीषु केलिकल्लोलिनीतटे ।। १३५ ।।<br>
हेमपङ्कजिनीपुञ्जे क्रीडावैडूर्यपर्वते ।<br>
तत्र तत्र च बभ्राम वैदेहीदर्शनाशया ॥ १३६ ।।<br>
इत्यशोकवनिकाप्रवेशः ॥ ३ ॥</p>
<p>अथेन्द्रनीलतरुभिर्मुक्ताकुसुमहासिभिः ।<br>
आलिङ्गितमिव प्रौढस्कन्धैर्विटपबाहुभिः ॥ १३७ ॥<br>
मणिस्तम्भसहस्रेण धृतं कनकवेदिकम् ।<br>
कपिर्ददर्श प्रासादं स्वसंकल्पमिवोन्नतम् ।। १३८ ।<br>
तत्र काञ्चनशाखस्य महतः शिंशिपातरोः ।<br>
अपश्यन्मारुतिर्मूले नारीं कमललोचनाम् ॥ १३९ ॥<br>
कनकस्निग्धगौरेण नयनानन्दबन्धुना ।<br>
देहकान्तिवितानेन संदेहितशशिप्रभाम् ॥ १४० ॥<br>
विरहापाण्डुरमुखां चिन्तया तनुतां गताम् ।<br>
रहितां सितपक्षेण सुधाकरकलामिव ।। १४१ ॥<br>
अपरिम्लानचरितां परिम्लानाधराननाम् ।<br>
विच्छिन्नजीवितस्नेहामविच्छिन्नमनोरथाम् ॥ १४२ ॥<br>
आबद्धवेणिकां वक्रपद्मनेत्रोत्पलाशयाम् ।<br>
दीर्घां पश्चादिवालीनां वहन्तीं भृङ्गसंततिम् ॥ १४३ ।।<br>
पाणिखा(?)पारुणच्छायाकपोलोल्लिखिता धृतिम् ।<br>
दुःखाग्निधूमनिवहैरिव वाष्पाकुलेक्षणाम् ॥ १४४ ॥<br>
कुलविद्यामनभ्यासादनङ्गस्येव विस्मृताम् ।<br>
इन्दोरम्रावलिप्तस्य द्युतिं निपतितामिव ।। १४५ ।।<br>
तां वीक्ष्य राक्षसस्त्रीभिर्विरूपाक्षीभिरावृताम् ।<br>
व्याघ्रीभिरिव घोराभिर्मृगीं चकितलोचनाम् ॥ १४६ ॥<br>
सहसा विस्मयावेशवशगः प्लवगः क्षणम् ।<br>
विमर्शहर्षकारुण्यनिश्चलः समचिन्तयत् ॥ १४७ ॥<br>
इयं श्रीः पुण्यलावण्यसुधासिन्धुसमुद्गता ।<br>
विलासपारिजातस्य स्वसा कुसुमक्रोमला ॥ १४८ ॥<br>
प्रांशुवंशोदिता तन्वी शुचिशीला दुकूलिनी।<br>
साम्राज्यविजयारम्भवैजयन्ती मनोभुवः ॥ १४९ ॥</p>
<hr>
<p>१. &lsquo;हासित&rsquo; शा०.</p>
<p>यदि चिन्ताकुला नेयं रतिः प्रोषितभर्तृका ।<br>
तत्सैव निश्चितं कान्ता राममानसमानसी ॥ १५० ॥<br>
इयमेव तदारमाभिर्दृष्टा रक्षोहृता सती।<br>
उत्सृष्टपुष्पाभरणा लतेव पवनाकुला ।। १५१ ॥<br>
इयं सा रघुनाथस्य धृतिर्दूरतरं गता।<br>
विदिता जीविताशेव वियोगतनुतां गता ॥ १५२ ॥<br>
अस्याः कृते कीर्तिलता फलिता सा जटायुषः ।<br>
साधुवादोल्लसत्सर्वजनजिह्वाग्रपल्लवा ॥ १५३ ॥<br>
अस्याः कृते सितच्छन्नतिलका कलशस्तनी ।<br>
प्राप्ता श्रीः कपिराजेन चारुचामरहासिनी ॥ १५४ ॥<br>
अस्याः कृते कपिवरैः पृथ्वी सगिरिसागरा ।<br>
दर्शनायोद्यतैः क्रान्ता दिवाकरकरैरिव ॥ १५५ ।।<br>
अहो वताप्रतिहता प्रतिकूलविलासिनी ।<br>
सर्वत्र विवृतद्वारा दैवशक्तिर्गरीयसी ॥ १५६ ॥<br>
विपदः सर्वगामिन्यो दुर्लङ्घ्या भवितव्यता ।<br>
कष्टं कुटिलचेष्टस्य विधेरस्खलिता गतिः ॥ १५७ ॥<br>
त्रैलोक्यरक्षादक्षस्य रधुनाथस्य जीवतः ।<br>
लक्ष्मणस्य च वीरस्य वैदेही विपदां पदम् ॥ १५८ ॥<br>
इमां विना विशालाक्षी कथं जीवति राघवः ।<br>
नियतान्यथ वायूंषि सर्वथा न न जीव्यते ॥ १५९ ॥<br>
वियोगहारितरतेर्विपुले व्यसनानले ।<br>
जीवितालम्ववसुधा प्रियावाप्तिमनोरथः ॥ १६० ॥<br>
इति चिन्तयतस्तस्य चिरं निर्वर्ण्य जानकीम् ।<br>
कार्यवैफल्यजा चिन्ता क्षपेव तनुतां ययौ ॥ १६१ ।।<br>
इति सीतादर्शनम् ॥ ४ ॥</p>
<hr>
<p>१. &lsquo;मन्मथा&rsquo; शा.. २. &lsquo;विधिरस्खलितादरः&rsquo; शा०.</p>
<p>३. &lsquo;लम्बनसुधा&rsquo; शा०.</p>
<p>ततः प्रपेदे प्रत्यूषसंध्यारुणरुचिः शशी ।<br>
पाणिखापभराताम्रप्रोपितावदनद्युतिम् ॥ १६२ ॥<br>
प्रवृत्तेष्वग्निहोत्रेषु प्रभाते ब्रह्मरक्षसाम् ।<br>
सभ्रूभङ्ग इव व्योम्नि धूमलेखातरङ्गिते ॥ १६३ ॥ .<br>
उदिते गगनाम्भोधिकौस्तुभे विपुलप्रभे ।<br>
मित्रे जगत्रयीनेत्रशतपत्रविकासिनि ॥ १६४ ॥<br>
कुमुद्वतीं परित्यज्य लक्ष्मीर्भेजे सरोजिनीम् ।<br>
प्रायः पर्यायगामिन्यः संपदो विपदस्तथा ॥ १६५ ॥<br>
पद्मसेवाप्रणयिनः कुमुद्वत्यां च निष्ठुराः ।<br>
समृद्धिसचिवाश्चेरुबित्ता इव मधुव्रताः ॥ १६६ ॥<br>
व्योम्नः श्यामा विरहिणस्तारकाझुकणावली ।<br>
बालमित्रकरोन्सृष्टा जगामादर्शनं शनैः ॥ १६७ ॥<br>
बभौ स्वर्णमयी लङ्का व्याप्ता वालातपश्रिया ।<br>
कुङ्कुमोन्मृष्टगात्रेव शोणांशुकवती वधूः ॥ १६८ ॥<br>
सुरकिंनरगन्धर्वविद्याधरमृगीदृशाम् ।<br>
नृपप्रावोधिकैगीतैर्विजिते भृङ्गशिञ्जिते ।। १६९ ।।<br>
क्षणं दशाननस्थानप्रारम्भक्षुमिते जने ।<br>
सेवासंदर्शनव्यग्रसमग्रामात्यमण्डले ॥ १७० ॥<br>
सीतां सुनिश्चितं ज्ञात्वा तरुपल्लवसंभृतः ।<br>
पश्यन्नलक्ष्यस्तामेव कपिस्तस्थौ क्षपावधि ॥ १७१ ।।<br>
अथाम्बरसरश्चम्बिरविबिम्बाम्बुजं शनैः ।<br>
प्रम्लानदिननालान्ते परिश्रान्तमलम्वत ।। १७२ ।।<br>
दीप्तिमौषधिशैलेषु तापं विरहिणीषु च ।<br>
निक्षिप्येव जगामास्तं वित्रस्तकिरणो रविः ॥ १७३ ॥<br>
सूर्यरत्नगृहैर्लङ्का वासरस्याशु गच्छतः ।<br>
क्षणमंशुकसंसक्ता हस्तालम्बमिवाकरोत् ।। १७४ ।।</p>
<hr>
<p>१. &lsquo;कुमुदल्यागनिष्टुराः&rsquo; शा०.</p>
<p>स्फारस्फटिकहर्म्येषु कान्ताकेलिमितेषु च ।<br>
ध्वजांशुकेषु च दिनं सावशेषमिवाभवत् ॥ १७५ ।।<br>
ततः संध्यासवापूर्णं तमःस्तोमोत्पलावृतम् ।<br>
तारकाकुसुमसेरं बभौ गगनभाजनम् ॥ १७६ ॥<br>
शोणरत्नगृहालोकरक्तचन्दनचर्चिता ।<br>
राक्षसीमुक्तकेशेव तमोभिरभवत्क्षपा ॥ १७७ ।।<br>
निशि प्रवर्धमानेव नीलरत्नगृहावली ।<br>
चिरायातस्य तमसः प्रत्युत्थानमिवाकरोत् ।। १७८ ॥<br>
अथो निशीथमन्थाद्रिव्याप्ते गगनसागरे ।<br>
उद्ययौ विकटध्वान्तकालकूटे सुधाकरः ॥ १७९ ॥<br>
अशोकवनिकोद्देशे बभौ विम्वं क्षपापतेः ।<br>
छत्रीभूतमिवाशेषपुष्पकोशोद्गतं रजः ॥ १८० ॥<br>
चन्द्रांशुहाससुभगे रराज रजनीमुखे ।<br>
कुमुदामोदमत्तालिमालालोलालकावली ॥ १८१ ॥<br>
प्रौढे निशाकरालोके सीतां मारुतनन्दनः।<br>
ददर्श हर्षरहितां बद्धामिव करेणुकाम् ॥ १८२ ।।<br>
विरहानलसंतप्तश्वासधूसरिताननाम् ।<br>
संततानुकणामर्षकषायारुणलोचनाम् ।। १८३ ॥<br>
अपश्यत्तां समावृत्त्य स्थिता विकृतविग्रहाः ।<br>
नानाप्राणिमुखीर्घोरा नानायुधपरिग्रहाः ॥ १८४ ।।<br>
एकानेकोग्रविस्तीर्णप्रांशुहस्खाङ्गभूपणाः ।<br>
रक्षःपतिसमादिष्ट राक्षसीस्तीवविक्रमाः ॥ १८५ ।।<br>
ताभिरप्यर्दितां वाग्भिर्भर्तृशोकपरायणाम् ।<br>
तरुस्कन्धगतः सीतां दृष्ट्वाभूदुःखितः कपिः ॥ १८६ ।।<br>
अथार्धरात्रे निःशब्दे प्रौढपानमदोत्कटः ।<br>
दष्टः कन्दर्पसर्पण व्यबुध्यत दशाननः ॥ १८७ ।।</p>
<hr>
<p>१. &lsquo;तीक्ष्ण&rsquo; शा.</p>
<p>सजृम्भारम्भनिःश्वासैः प्रेङ्खोलितनखैर्मुहुः ।<br>
प्रदीपैर्विहितालोकः सप्रणामैरिवागतः ॥ १८८ ।।<br>
उत्थाय पदसंरम्भश्लश्रमाल्यवरांशुकः ।<br>
निद्राकपायनयनः क्षणं सीतामचिन्तयत् ।। १८९ ।।<br>
स सीताचिन्तनोद्भूतं धर्तुं विषमसायकम् ।<br>
न शशाकोत्पथारूढं मूर्खं नवमिवेश्वरः ॥ १९० ॥<br>
सलोलहारस्रग्दामभूषणः पुष्पशेखरः ।<br>
जगामाशोकवनिकां चूर्णमान इवाचलः ॥ १९१ ।।<br>
तं विकोलकलवाणसखेलाहंसमालिनः ।<br>
अनुजग्मुः प्रियतमा महोदधिमिवाध्वगाः ॥ १९२ ।।<br>
ता हेमदीपभृङ्गारच्छन्नवेत्रकराः पुरः ।<br>
तस्यावभुर्मेरुतटे जाता हेमलता इव ॥ १९३ ॥<br>
जयालोकय मार्गोऽयमेते सेवासमागताः ।<br>
इति तस्याकुलालापः ससर्प स्त्रीजनः पुरः ।। १९४ ।।<br>
दूरादागच्छतस्तस्य कान्ताकङ्कणनिःखनम् ।<br>
रशनानूपुरारावं तारं शुश्राव मारुतिः ॥ १९५ ॥<br>
स ददर्श तमायान्तं योपिद्भिः परिवारितम् ।<br>
मूर्तं मदमिवाशेषलोकधैर्यापहारिणम् ॥ १९६ ॥<br>
स्फुटं विज्ञाय पौलस्त्यमसामान्येन तेजसा ।<br>
धीरोऽपि मारुतिर्द्रष्टुं नाभूत्सप्रतिभः क्षणम् ॥ १९७ ॥<br>
स तस्य त्रिदशैश्वर्यसंहाराश्चर्यकारिणः ।<br>
तेजसा शङ्कितः क्षिप्रमभूत्पल्लवसंवृतः ।। १९८ ।।<br>
सीतापि रावणं वीक्ष्य दिव्याभरणदीप्तिभिः ।<br>
नीलाभ्रमिव विद्युद्भिः कुर्वाणं कपिला दिशः ।। १९९ ।।<br>
भज्यमानेव सहसा बेपमानानुवर्षिणी ।<br>
शीकरानिलवेगेन नलिनीय समाहता ॥ २०० ॥</p>
<hr>
<p>१. &lsquo;हेमतटे&rsquo; क-ख. २. &lsquo;सेनाः समानताः&rsquo; शाक-ख.</p>
<p>अधोमुखीससंकोचमूरुप्रच्छादितोदरी ।<br>
वाहुस्तम्बिकवन्धेन विनिगृह्य पयोधरौ ॥ २०१ ॥<br>
भयशोकावमानानां तुल्यं निपतिता वशे ।<br>
विवेश स्वमिवाकारं ह्रिया भूविवरार्थिनी ॥ २०२ ॥<br>
सीतामालोक्य पौलस्त्यः क्षितिं दैत्यहृतामिव ।<br>
सहसा राक्षसाकृष्टां मन्त्रहीनामिवाहुतिम् ।। २०३ ।।<br>
दीर्घदुःखानलक्रान्तां प्राणत्यागसुखार्थिनीम् ।<br>
रामसंगमसंकल्पैर्दूतैराश्वासितामिव ॥ २०४ ॥<br>
उत्कण्ठाकुण्ठितधृतिर्जगाद जलदस्वनः ।<br>
कुर्वन्नुद्याननलिनीं हंसालीं भयविह्वलाम् ॥ २०५ ॥<br>
अद्यापि वामनयने किमस्मान्नाभिभाषसे ।<br>
पेशले वज्रकठिनः कोऽयं ते हृदि दुर्ग्रहः ।। २०६॥<br>
प्रसादामृतदिग्धेन मुग्धे मधुरचक्षुषा ।<br>
विलोकयन्ति यत्कान्तास्तत्तासां चारुभूषणम् ।। २०७॥<br>
इयं ते ललिता मूर्तिर्वीराणां धृतिहारिणी ।<br>
त्रिजगज्जयिनः शक्तिं मूर्ती मन्ये मनोभुवः ॥ २०८ ॥<br>
भूषणैर्भूपयात्मानं लायध्येनापि भूपितम् ।<br>
गुणैरिवापरिम्लानं रूपं यौवनभूषितम् ॥ २०९ ।।<br>
संभोगरहिता सुभ्रु नेयं ते शोभते तनुः ।<br>
गुणज्ञैरपरामृष्टा सुकवेरिव भारती ॥ २१० ॥<br>
दष्टाधरं रतिक्लान्तं विस्त्रस्तकबरीभरम् ।<br>
सुदृशां भाति संभोगसौभाग्याभरणं वपुः ॥ २११ ॥<br>
प्रसीद मे प्रणयिनः कुरु चारुस्मितं वचः ।<br>
कामं कामः सकामोऽस्तु कार्मुके सफलश्रमः ॥ २१२ ॥<br>
किं मे संदर्शनादेव तनुं तन्धि निगूहसे ।<br>
अकामां कामिनीं सत्यं न संस्पृशति रावणः ।। २१३ ॥</p>
<p>त्यज भीरु भयं मा मे भव प्रीतिपराङ्मुखी ।<br>
अयं त्वच्चरणानम्रो मौलिः क्षमां परिचुम्बति ॥ २१४ ॥<br>
सेना सुभटहीनेव शशिहीनेव शर्वरी ।<br>
समृद्धिस्त्यागहीनेव भोगहीना न शोभसे ॥ २१५ ॥<br>
असंभोगपरिम्लाना वाङ्गी प्रक्षीणयौवना ।<br>
कान्ता कस्य न दुःखाय श्वभ्रजातेव वल्लरी ॥ २१६ ॥<br>
सौभाग्यरहिताः कान्ताः कामं कानकपुत्रिकाः ।<br>
यदि कान्तनखोल्लेखखण्डिता न कुचस्थली ।। २१७ ॥<br>
वैडूर्यहेमहर्म्येषु चन्द्रिकोल्लासहासिषु ।<br>
खैरं वरासवक्षीत्रा भैज मां सुन्दरि स्वयम् ॥ २१८ ।।<br>
सुखसख्यसारसेरा मदोद्यानमधुक्षपाः ।<br>
न भवन्ति चिरं चारुनयने यौवनश्रियः ॥ २१९ ॥<br>
सुखेषु यदि वैमुख्यं संभोगे यदि नादरः ।<br>
अद्वितीयमिदं धात्रा तकिमर्थ कृतं वपुः ॥ २२० ।।<br>
त्वां वीक्ष्य मम लोलाक्षि रोचते न वधूजनः ।<br>
भृङ्गः कल्पलतां प्राप्य वल्लीपु रमते कथम् ॥ २२१ ॥<br>
देवि त्रैलोक्यजयिनः श्रियं मे विश्वविश्रुताम् ।<br>
प्रसादसुमुखी क्षिप्रं देहि यस्मै त्वमिच्छसि ॥ २२२ ।।<br>
मद्भुजोपार्जिताशेषसाम्राज्यविजयोऽर्जितः ।<br>
स्वजन्मपूजां भजतां जनको जनकस्तव ॥ २२३ ॥<br>
स्त्रीविरामेण रामेण विस्मृतेन शुचिस्सिते ।<br>
शुष्कवल्कलिना तेन क्रियते निष्फलेन किम् ॥ २२४ ।।<br>
मतिस्ते यातु सुश्रेणि रतिलीलानुकूटताम् ।<br>
सुरसीमन्तिनीसीम्नि क्रियतामासनग्रहः ।। २२५ ।।<br>
विद्याधरीकरोदश्चचामरोच्चालितांगुका ।<br>
दर्शनानुग्रहव्यग्रा भव त्रिदशयोषिताम् ॥ २२६ ॥</p>
<hr>
<p>१. &lsquo;खगी&rsquo; इति स्यात. २. &lsquo;मदिराक्षि भजस्व नाम् शा०.</p>
<p>इति राक्षसराजस्य वचः श्रुत्वा मनस्विनी ।<br>
कोपशोकानलाक्रान्ता विधाय तृणमन्तरे ॥ २२७ ॥<br>
कुर्वाणा कुचयोरथुकणैर्मुक्तावलीमिव ।<br>
क्षितिं निरीक्ष्यमाणैव जगाद जनकात्मजा ॥ २२८ ॥<br>
संकल्पस्त्यज्यतामेष खदारयादरोऽस्तु ते ।<br>
न मामर्हसि संप्राप्तुमेकपत्नीं कुलोचिताम् ॥ २२९ ॥<br>
अहं रामस्य नान्यस्य विद्येव विदितात्मनः ।<br>
दयिता दानशीलस्य शुद्धा कीर्तिरियोचिता ॥ २३० ॥<br>
स्वदारहरणे ज्ञात्वा दुःखामर्षविषव्यथाम् ।<br>
परस्त्रीहरणे बुद्धिरपशोः कस्य जायते ।। २३१॥<br>
परदारपरामर्धकुत्सया कुत्सितात्मनाम् ।<br>
पुरुषोत्तमरक्ता श्रीर्न करोति पदं गृहे ॥ २३२ ॥<br>
कथं सन्तो न सन्तीह सन्तोऽपि न वदन्ति वा ।<br>
तदुक्तं न प्रमाणं वा तव नाशाभिलापिणः ॥ २३३ ॥<br>
जाता विध्वस्तशीलस्य निर्लजस्य प्रमादिनः ।<br>
चारुचामरहासिन्यो न भवन्ति विभूतयः ॥ २३४ ।।<br>
विजितं दर्पमोहाभ्यां निर्लजमजितेन्द्रियम् ।<br>
विपदः स्वयमायान्ति वेश्या मुग्धमिवेश्वरम् ॥ २३५ ॥<br>
भूपतेर्व्यसनासङ्गः प्रजानां क्षयलक्षणम् ।<br>
अपर्वणि सहस्रांशोरिव राहुसमागमः ॥ २३६ ॥<br>
निसर्गदुर्गमों मार्गः क्षत्रवर्गो निरर्गलः ।<br>
कष्टं केनोपदिष्टोऽयमनिष्टपिशुनेव च ॥ २३७ ॥<br>
सर्वथा रघुनाथस्य प्रतापः कोपसंभृतः ।<br>
विचरिष्यति लङ्कायां धूमकेतुरिवोदितः ।। २३८ ॥<br>
रामचापच्युतैर्वाणैरासन्नो रक्षसां क्षयः ।<br>
यद्यस्ति ते सुहृत्कश्चित्प्रतीकारो विचिन्त्यताम् ॥ २३९ ॥</p>
<hr>
<p>१. &lsquo;राजान&rsquo; ख. २. &lsquo;ते&rsquo; शा०.</p>
<p>अवश्यं त्वयि मग्नायाः पयःपङ्काशये श्रियः ।<br>
दीर्घरामशरश्रेणी हस्तालम्बं करिष्यति ।। २४० ।।<br>
रुचिरैरचिरायातै रामलक्ष्मणसायकैः 1<br>
अयशःशेषतामेव प्रयास्यसि निपातितः ॥ २४१ ।।<br>
रामबाणमये लोके दिक्षु सर्वासु सर्वतः ।<br>
विचार्यानार्य जानीहि क्व ते रक्षा भविष्यति ॥ २४२ ॥<br>
जन्मान्तरेषु दुर्वृत्तनरकामिच्छलेन ते ।<br>
प्रशान्तिं रामकोपाग्निर्न हतस्यापि यास्यति ।। २४३ ॥<br>
इति सीतावचः श्रुत्वा परुषं राक्षसेश्वरः ।<br>
तां प्रत्युवाच निःश्वस्य कोपादाताम्रलोचनः ।। २४४ ॥<br>
यान्ति प्रगल्भतां सान्त्वैरवमानैश्च वश्यताम् ।<br>
स्त्रियः कुटिलचारिण्यः प्रणयस्य न भाजनम् ।। २४५ ।।<br>
अनुकूलविरुद्धस्य प्रतिकूलाभिलापिणः ।<br>
सर्वथा विषमः पन्थाः मन्मथस्य प्रसादिनः ॥ २४६ ॥<br>
विमुखीष्वन्यकामासु यद्वामावधिका रुचिः ।<br>
सा ह्यगम्याभिकामस्य कामं कामस्य बामता ॥ २४७॥<br>
ललना परुषं ब्रूते तत्रापि प्रणयी जनः ।<br>
अहो विरक्तसक्तस्य रागस्यानुचिता गतिः ।। २४८ ॥<br>
नीचानां निम्नगानां च योपितां च स्वभावतः ।<br>
धृतानामपि यत्नेन नोन्नते जायते रतिः ॥ २४१ ।।<br>
वधार्हासि च वैदेहि मम विप्रियकारिणी ।<br>
किं करोम्येष दुर्वृत्तस्त्वां रक्षति मनोभवः ।। २५० ॥<br>
वचः क्रकचतुल्यं ते विपौषविषमं मनः ।<br>
रामस्यापि कथं नाम त्वं नित्यकठिने प्रिया ।। २५१ ।।<br>
मानं मार्ष्टि मतिं हन्ति जनयत्येव लाघवम् ।<br>
एवंरूपः प्रयत्नोऽस्याः प्रायेणाविषये रतिः ।। २५२ ॥</p>
<hr>
<p>१. &lsquo;वधयोग्याति&rsquo; शा..</p>
<p>अद्याप्ययं जनः सीते त्वत्प्रसाद प्रतीक्षते ।<br>
सद्वृत्त इव रागोऽयं सदोषेष्वपि वत्सलः ॥ २५३ ।।<br>
सर्वथा यदि सावज्ञा न करिष्यति मे वचः ।<br>
याते मासद्धये वध्या भविष्यसि न संशयः ॥ २५४ ॥<br>
इति संतर्जितां सीतां सुरगन्धर्वयोषितः ।<br>
दृष्ट्वा नेत्रौष्ठसंज्ञाभिस्तदाश्वासं प्रचक्रिरे ॥ २५५ ॥<br>
सावदन्निर्भया शोकसंतप्ता मैरणैषिणी ।<br>
रक्षन्ती वाससा गात्रे रक्षोदर्शनदूषणम् ॥ २५६ ॥<br>
एवं प्रलापिनः पाप कथं जिह्वा न शीर्यते ।<br>
परेषां दारचौरस्य दण्डाः प्राणेषु ते क्षमाः ॥ २५७ ॥<br>
सैन्यराष्ट्रेषु दुर्गेषु स्वमित्रेषु परात्मसु ।<br>
दुःसहो रामकोपाग्निरास्थां मिथ्यैव मा कृथाः ॥ २५८ ॥<br>
स्तोकवासरशेषेयं तव श्रीरायुषा सह ।<br>
स्वयं वितर सर्वस्वं न प्रेतमनुयाति तत् ॥ २५९ ॥<br>
भविष्यति तवावश्यं रामाद्धीतस्य संयुगे ।<br>
भुजेषु भारभूतेषु शस्त्रग्रहविडम्बना ॥ २६० ॥<br>
त्वद्वधूर्वाप्पिसलिलैस्त्वत्संकल्पकलङ्कितम् ।<br>
क्षालयन्तीमिवात्मानं लङ्कां द्रक्ष्यति राघवः ॥ २६१ ॥<br>
इति ब्रुवाणां वैदेहीं कामक्रोधमयेन सः ।<br>
संसारेणेव घोरेण चक्षुषा क्षणमैक्षत ॥ २६२ ॥<br>
संरम्भक्षुभिता कोपकम्पव्याकुलकुण्डलम् ।<br>
दृष्ट्वा लङ्गेश्वरं कान्ता वभाषे पुण्यमालिनी ॥ २६३ ॥<br>
परामुखीं त्यज विभो सीतां परुपवादिनीम् ।<br>
भजस्त्र स्वां प्रियतमां त्वत्प्रेमबहुमानिनीम् ॥ २६४ ॥</p>
<hr>
<p>१. &lsquo;कोप&rsquo; शा. २. &lsquo;निधने&rsquo; शा०. ३. &lsquo;राष्ट्रार्थदुर्गेयु मित्रमन्निवरात्मसु&rsquo;
शा..</p>
<p>४. &lsquo;वत्संपर्क&rsquo; शा०,</p>
<p>परस्परगुणाबद्धप्रेमप्रणयभूपणः ।<br>
उत्तमाभिमतो रागः खलरागो ह्यतः परः ।। २६५ ॥<br>
इति प्रियावचः श्रुत्वा जानकीतर्जने स्वयम् ।<br>
राक्षसीगणमादिश्य रावणोऽन्तःपुरं ययौ ॥ २६६ ॥<br>
ततः प्रभाते पौलस्त्यराक्षस्यः कोपकम्पिताः ।<br>
सीतामूचुर्विरूपाक्ष्यो भेरीगम्भीरनिःस्वनाः ॥ २६७ ।।<br>
चतुर्थो ब्रह्मणः श्रीमान्वीरो विश्रवसः सुतः ।<br>
धन्यस्ते प्रणयी मूढे पौलस्त्यस्त्रिजगजयी ॥ २६८ ॥<br>
भाग्यहीनस्य किं वान्यन्मिथ्या समुपदिश्यते ।<br>
परित्यजति यः स्फीतं निधानं स्वयमागतम् ॥ २६९ ॥<br>
भ्रूक्षेपमात्रानुमितामाज्ञां यस्य सुरासुराः ।<br>
वहन्ति नम्राः सततं मौलिमालाग्रशालिनीम् ॥ २७० ॥<br>
वरुणः करुणापात्रं शक्रो वक्रमतिः पुनः ।<br>
मारुतो विरतावेगस्तरणिः किरणोज्झितः ।। २७१ ॥<br>
धनदो धनदोषान्तः पावकोऽपावकव्रतः ।<br>
यमः ससंयमो यस्य रोचतां ते स रावणः ॥ २७२ ॥<br>
प्रीत्या प्रणत इत्येवं सावमंस्था दशाननम् ।<br>
तस्येच्छया त्रयो लोका भवन्ति न भवन्ति च ॥ २७३ ।।<br>
प्रणयाद्यदि दर्पान्धे न करिष्यसि नो वचः ।<br>
तदास्मद्दन्तिदन्ताग्रदलिता क्षयमेष्यसि ॥ २७४ ।।<br>
कोमलानि तवाङ्गानि पानक्रीडावदंशताम् ।<br>
गतानि यावदस्माकं तावत्कुरु यथोचितम् ।। २७५ ॥<br>
इति संतर्जिता सीता ताभिर्वाप्पाम्बुवर्षिणी ।<br>
उवाच सर्वं क्रियतां रामो में दैवतं पतिः ॥ २७६ ।।<br>
त्रैलोक्यख्यातयशसस्तस्य रामस्य वल्लभा ।<br>
न जीवितक्षयभयात्करोत्यनुचिते मतिम् ॥ २७७ ।।</p>
<hr>
<p>१. &ldquo;विरमद्वेगः&rsquo; शा..</p>
<p>इति ब्रुवाणा वैदेही नेत्राम्बुस्नपितस्तनी ।<br>
वल्लीवालिकुलालापा वेपमाना प्रलापिनी ।। २७८ ॥<br>
रामं निरीक्षमाणेव संकल्पोल्लिखितं पुरः ।<br>
रुरोदाभ्यधिकं दुःखं तसै वक्तुमिवोद्यता ॥ २७९ ।।<br>
ततस्ताः शूलपरशुप्राप्तपट्टिशतोमरैः ।<br>
उद्यतैरुद्ययुः सीतां घोरा नक्तंचरस्त्रियः ॥ २८० ॥<br>
इति सीतातर्जनम् ॥ ५ ॥<br>
अथोचे त्रिजटा नाम प्रसिद्धा वृद्धराक्षसी ।<br>
बालेयं मैथिली मिथ्या हठादायास्यते सती ॥ २८१ ॥<br>
इयं गुणगणोदारा कल्याणस्येव भाजनम् ।<br>
इदमभ्युदयस्यैव सर्वदा मन्दिरं वपुः ॥ २८२ ॥<br>
श्रूयतां शर्वरीशेपे मया स्वप्नोऽद्य यादृशः ।<br>
दृष्टो न दृष्टपूर्वोऽपि न श्रुतो न विचिन्तितः ॥ २८३ ॥<br>
पिबन्सभूधरां भूमिं शोणितं च सिताम्बरः ।<br>
दृष्टः स्वग्ने मया रामः शुक्लमाल्यानुलेपनः ॥ २८४ ।।<br>
लक्ष्मणश्च तथा दिव्यः शुक्लवस्त्रावृतः पुरः।<br>
आरूढो दन्तशिविकां दिव्यां गगनगामिनीम् ॥ २८५ ॥<br>
हृतां नागसहस्रेण कैलासशिखरोपमाम् ।<br>
समुद्रवलितं श्वेतपर्वतं जनकात्मजा ॥ २८६ ॥<br>
आरुह्य रामसहिता प्रविष्टा नगरीमिमाम् ।<br>
चतुर्दन्तगजारूढौ सहितौ रामलक्ष्मणौ ।। २८७ ।।<br>
पुनश्च पुष्पकारभढौ दृष्टौ सीतामुपस्थितौ ।<br>
भर्त्रा कृतकरालम्बा तमारुह्य महागजम् ॥ २८८ ॥<br>
पाणिना स्पष्टचन्द्रार्का सीता लङ्कामुपागता ।<br>
रथेनाश्वयुजा रामः पाण्डुरर्पभशोभिना ।। २८९ ॥<br>
पुनश्च सानुजः श्रीमान्समायातः पुरीमिमाम् ।<br>
पुष्पकानान्निपतितो मया दृष्टश्च रावणः ॥ २९० ॥</p>
<p>हसत्रक्ताम्बरो मुण्डः कृप्यमाणः क्षितौ स्त्रिया ।<br>
रथेन खरयुक्तेन रक्तस्रगनुलेपनः ।। २९१ ॥<br>
स व्रजन्दक्षिणामाशां प्रविष्टो गोमयह्रदम् ।<br>
काली कमलपन्नाक्षी प्रमदालोलिताम्बरा ॥ २९२ ।।<br>
दशग्रीवं गले वद्धा दिशं याता यमाश्रिताम् ।<br>
शिशुमारवराहोष्ट्रवाहनो राक्षसैर्वृतः ॥ २९३ ।।<br>
सगीतवाद्यैर्नृत्यद्भिः पुनर्यातो दशाननः ।<br>
तैलं पीत्वा सुवृत्ताभिर्हसन्तीभिश्च सर्वतः ॥ २९४ ॥<br>
स्त्रीभिः परिवृता लङ्का सज्वालापतिताम्बुधौ ।<br>
कुम्भकर्णादयो रक्तवसना गोमयहूदम् ।। २९५ ।।<br>
प्रविष्टाः श्वेतशैलं तु समारूढो विभीषणः ।<br>
प्रत्यासन्नोदयो रामः क्षयासन्नो दशाननः ।। २९६ ॥<br>
घोरां संतर्जनामेतां तस्मान्नार्हति जानकी ।<br>
नेत्रोरुबाहुस्पन्दश्च दक्षिणोऽस्या विलक्ष्यते ।<br>
शुभं शाखाश्रयो नित्यं सीतां वदति वायसः ॥ २९७ ।।<br>
इति त्रिजटास्वप्नः ॥ ६ ॥<br>
चिन्तयन्ती तु वैदेही रामं राजीवलोचनम् ।<br>
दुःसहं चात्मनो दुःखं प्राणत्यागोत्सुकाभवत् ।। २९८ ॥<br>
भर्तुर्दूतैरिवागत्य किंचिदाश्वासिता शनैः ।<br>
धृतिं लेभे जनकजा निमित्तैः शुभशंसिभिः ॥ २९.९ ॥<br>
हनूमानिति तत्सर्वं दृष्ट्वा श्रुत्वा च संवृतः ।<br>
अचिन्तयत्क्षणं तस्याः सतीवृत्तेन विस्मितः ।। ३०० ॥<br>
कथं नु रात्रिशेषेऽस्मिन्भत्सितां राक्षसीगणैः ।<br>
सीतामाश्चास्य गच्छामि रामं जीवितनिःस्पृहाम् ॥ ३०१ ।।<br>
तूर्णमेतामसंभाप्य याते मयि यथागतम् ।<br>
जाने जीवितमद्यैव जहाति जनकात्मजा ।। ३०२ ।।</p>
<hr>
<p>1. &lsquo;पतिताः&rsquo; शा०. २. &lsquo;विलोक्यते&rsquo; शा..</p>
<p>गतोऽहं लहिताम्भोधिर्लङ्कां दृष्ट्वा च जानकी ।<br>
न तु संभापितत्येचं कथं वक्ष्यामि राघवम् ॥ ३०३ ॥<br>
त्रस्ता पौलस्त्यमायासु मया संभाषिता सती ।<br>
न दास्यति प्रतिवचः सीता यत्नशतैरपि ॥ ३०४ ॥<br>
अहं संभाषणे त्वस्या राक्षसैर्यदि लक्षितः ।<br>
तत्सर्वथा प्रयत्नोऽयं कलहान्तो भविष्यति ॥ ३०५ ॥<br>
असंपूर्णे च कार्येऽस्मिन्युद्धं विविधसंशयम् ।<br>
राघवप्रतिसंदेशे विघ्नतामुपयास्यति ॥ ३०६ ॥<br>
विरलः सोद्यमो लोकः सामग्री बह्वपायिनी।<br>
युद्धं संदिग्धमेकस्य विपरीतनिधिर्विधिः ॥ ३०७ ॥<br>
तस्माद्युक्तिं समाश्रित्य स्वैरं लघुतरस्वनः ।<br>
रघुनाथकथामस्याः करोम्यग्रे सुधामयीम् ।। ३०८ ॥<br>
इति संचिन्त्य हनुमान्विटपान्तरिताकृतिः ।<br>
ससर्ज वाणीं वैदेहीश्रोत्रपात्राभिगामिनीम् ॥ ३०९ ।।<br>
बभूव भूरियशसामिक्ष्याकूणां कुलोचितः ।<br>
राजा दशरथो नाम धाम त्रिदशसंपदाम् ॥ ३१॥<br>
रामः सुधाद्युतिस्तस्य सूनुर्गुणमहोदधिः ।<br>
निर्दोषा कौमुदी यस्य कीर्तिराश्चर्यकारिणी ॥ ३११ ॥<br>
सीतां दशाननस्तस्य स्वविनाशाय मायया ।<br>
जायां जहार वीरस्य बने निवसतः सतः ।। ३१२ ॥<br>
स चारान्वानरान्वीरान्करानिव दिवाकरः ।<br>
विक्षिप्य दिक्षु तां द्रष्टुमुद्यतः पद्मिनीमिव ॥ ३१३ ।।<br>
विस्रम्भसाक्षिणीं स त्वां मनोवृत्तिमिवात्मनः ।<br>
प्रोषितां कुशलं सीते देवः पृच्छति राघवः ॥ ३१४ ।।<br>
इति त्रिवाक्सुधासारैः सीतामाप्लाव्य मारुतिः ।<br>
विररामातिसंतापे क्षिप्रवर्षीव वारिदः ॥ ३१५ ।।</p>
<hr>
<p>१.&lsquo;मा&rsquo; शा..</p>
<p>कर्णामृतं तदाकर्ण्य लहसा तरलेक्षणा ।<br>
कीर्णोत्पलदलाश्चक्रे लोलैरालोकितैर्दिशः ॥ ३१६ ॥<br>
किमेतदिति संभ्रान्ता सत्यमित्याप्तजीवित ।<br>
मायेयमिति सासूया मिथ्यैतदिति मूर्छिता ॥ ३१७ ।।<br>
स्वप्नोऽयमिति सावज्ञा निद्रास्मीति च सादरा ।<br>
अस्त्वेतदिति सोत्कण्ठा न सीता निश्चयं ययौ ॥ ३१८ ॥<br>
हर्षशोकभयाक्रान्तमाक्रान्तं दीर्घचिन्तया ।<br>
मनः ससंशयं तस्याश्चक्रारूढमिवाभवत् ।। ३१९ ।।<br>
दूतः कथं रघुपतेरियतीं भूमिमागतः ।<br>
विरुद्धस्य कथं धातुर्बुद्धिर्विपरिवर्तते ॥ ३२० ॥<br>
विप्रलम्भवलैस्तैस्तैरसंतुष्टोऽथवा विधिः ।<br>
दग्धं दहति दुःखेन हतमाहन्ति केवलम् ॥ ३२१ ।।<br>
इति चिन्ताकुला तन्वी समुन्नाम्यं मुखाम्बुजम् ।<br>
ददर्श शिंशिपास्कन्धे निभृताङ्गं प्लवंगमम् ॥ ३२२ ॥<br>
अरिष्टसूचकः खग्ने दृश्यते यदि वानरः ।<br>
प्रत्यक्षदर्शनादस्य न चायं स्वप्नविभ्रमः ॥ ३२३ ॥<br>
रावणः कपिरूपोऽयं मायाशतविशारदः ।<br>
परस्त्रियं समाहर्तुं कितवो मां समीहते ॥ ३२४ ॥<br>
इत्यनेकविकल्पाभून्मोहनिस्पन्दलोचना ।<br>
अवरुह्य तरुस्कन्धाद्वक्तुं तामाययौ कपिः ॥ ३२५ ॥<br>
स तां विनीतः शनकैः प्रससर्प यथा यथा ।<br>
तथा तथा रावणोऽयमित्याशइत जानकी ।। ३२६ ॥<br>
सोऽव्रवीद्देवि दूतोऽहं रामस्य यशसां निधेः ।<br>
मनोरथमिवोल्लङ्घ्य समुद्रं त्वामुपागतः ।। ३२७ ।।<br>
त्वदनुस्मरणध्यानतत्परस्त्वत्कथाजपः ।<br>
कुशली राघवः सीते कानने विरहव्रते ।। ३२८ ॥</p>
<hr>
<p>१, &lsquo;भ्याम्बुजाननम् शा. २. &lsquo;ल्पोऽप&rsquo;..</p>
<p>हत्वा शक्रसुतं वीरं वालिनं वानरेश्वरम् ।<br>
सुग्रीवाय ददौ राज्यं त्वत्कृते रघुनन्दनः ॥ ३२९ ।।<br>
सुग्रीवः कुशलो देवि रामस्य दयितः सुहृत् ।<br>
सेतुस्त्वद्विरहाम्भोधौ त्वदन्वेषणवान्धवः ॥ ३३० ।।<br>
रामः कमलपत्राक्षः सिंहस्कन्धो महाभुजः ।<br>
शशीव राकारहितस्त्वत्कृते तनुतां गतः ॥ ३३१ ॥<br>
सुग्रीवः शाश्वतीं कीर्तिं त्वामवाप्तुं च राघवः ।<br>
कृतक्षणावेककाया लतासक्त फलद्वये ॥ ३३२ ।।<br>
रामस्य दारहरणं सुग्रीवेण च संगमः ।<br>
इयती रावणवधे सामग्री विधिनिर्मिता ॥ ३३३ ॥<br>
त्यक्त्वाहमागतः सीतामिति नित्यमधोमुखः।<br>
ह्रिया शुष्यति सौमित्रिर्याच्ञयेव कुलोन्नतः ॥ ३३४ ॥<br>
स ते कृताञ्जलिर्मातः कुशलं परिपृच्छति ।<br>
तप्तस्तापेन रामस्य सूर्यकान्तो रवेरिव ॥ ३३५ ॥<br>
इति ब्रुवाणो जानक्या पृष्टः पवननन्दनः ।<br>
सुग्रीवसख्यं विपुलामूचे रामकथा पुरः ॥ ३३६ ॥<br>
निखिलं रामवृत्तान्तं निवेद्यास्यै प्लवंगमः ।<br>
प्रददौ रामनामाङ्कं प्रत्ययायाङ्गुलीयकम् ।। ३३७ ।।<br>
सा तदादाय लोलाक्षी हर्षबाप्पाप्लुतस्तनी ।<br>
अभूत्पतिमिवालोक्य पुलकालंकृताकृतिः ।। ३३८ ॥<br>
सावदन्मम दिष्ट्यासौ पतिर्जीविति राघवः ।<br>
अशेषं राक्षसकुलं यस्य कोपानलाहुतिः ॥ ३३९ ॥<br>
रामसुग्रीवयोः सख्यं स विन्ध्यो नाम राक्षसः ।<br>
वृद्धो न्यवेदयन्मह्यं जनस्थानादुपागतः ॥ ३४० ॥<br>
कच्चित्स्मरति मे नाथः कच्चिन्न शिथिलादरः ।<br>
कच्चिन्न दारहरणप्रतीकारो विलम्बते ॥ ३४१ ॥</p>
<hr>
<p>१.&lsquo;न&rsquo; शा.</p>
<p>यद्यहं तस्य वीरस्य दयिता हृदये स्थिता ।<br>
तत्किमद्यापि लङ्केयं न विशीर्णा सराक्षसा ॥ ३४२ ॥<br>
दैवं प्रमाणमाश्रित्य नोद्योगे यः प्रवर्तते ।<br>
तेन कैण्टगतच्छिद्रे घटे जलमिबोद्धृतम् ॥ ३४३ ॥<br>
देशकालोपपन्नस्य पौरुषस्याविरोधिनः ।<br>
अविसंवादिनी यस्माद्वाणस्येव फलोद्गतिः ॥ ३४४ ।।<br>
अपि पौरुषमास्थाय रामः प्रक्षालयिष्यति ।<br>
इमां पराभवम्लानिं रावणान्तःपुराश्रुभिः ॥ ३४५ ॥<br>
इति सीतावचः श्रुत्वा बभाषे पवनात्मजः ।<br>
जीविताशां कथं रामस्त्वां विस्मरति वल्लभाम् ॥ ३४६ ॥<br>
भूमिशायी निराहारः स्वशरीरेऽपि निःस्पृहः ।<br>
मुनिरेव सुसंवृत्तः किं तु रागोऽस्य वर्धते ॥ ३४७ ।।<br>
अचिरेणैव काकुत्स्थः करिष्यति महीमिमाम् ।<br>
पौलस्त्यगात्रैः पतितैर्गिरिदुर्गवतीमिव ।। ३४८ ।।<br>
दशाननकीकर्षप्रौढरामशराङ्गुलिः ।<br>
करः करालः कालस्य प्रवेक्ष्यति पुरीमिमाम् ॥ ३४९ ॥<br>
लङ्केयं रघुनाथस्य नाद्यापि श्रुतिगोचरम् ।<br>
गता तेन विलम्बोऽत्र मृत्योरागमनोत्सवे ।। ३५० ।।<br>
स्कन्धपीठाधिरूढां त्वामवैवादाय खेचरः ।<br>
राघवं लङ्घिताम्भोधिर्गच्छामि यदि मन्यसे ॥ ३५१ ।।<br>
त्वां प्राप्य राघवः क्षिप्रं क्षपयिष्यति राक्षसात् ।<br>
खस्थे चित्ते हि निष्पत्तिः कार्याणामुपजायते ।। ३५२ ॥<br>
वानराणां प्रियाः शैलास्तैः समूलफलोदकैः ।<br>
तृप्तः समाज्ञारुचिरं सानुजं विपुलाशयम् ॥ ३५३ ॥</p>
<hr>
<p>१. &lsquo;कार्यं शतच्छिद्र शा०, २. &lsquo;नित्यं&rsquo; शा०. ३. &lsquo;श्रित्व&rsquo; शा०. ४. &lsquo;रा'शा..</p>
<p>५. &lsquo;क्षसान्क्षि&rsquo; शा. ६. &lsquo;घवः&rsquo; शा.</p>
<p>शपे त्वञ्चरणाभ्यां च तूर्णं द्रक्ष्यामि राघवम् ।<br>
इति ब्रुवाणं प्लवगं प्रत्यभाषत जानकी ।। ३५४ ॥<br>
कथं नु मुष्टिमात्रस्त्वमितो मां नेतुमर्हसि ।<br>
श्रुत्वैतदस्यै स्वं रूपं कपिर्महददर्शयत् ।। ३५५ ।।<br>
अवज्ञां प्रीतिवाक्येऽपि न सहन्तेऽभिमानिनः ।<br>
प्रवर्धमानः सहसा पुनर्विन्ध्य इवोत्थितः ॥ ३५६ ॥<br>
प्रभाव इव रामस्य विश्वव्यापी बभूव सः ।<br>
करावलम्बनं नूनं सहे नान्यस्य जातुचित् ।। ३५७ ॥<br>
इहैव पश्य साधो त्वं क्रियत्संतर्जितां सतीम् ।<br>
दंष्ट्राकरालवदनः सोऽवदत्सनिशाचराम् ॥ ३५८ ॥<br>
लङ्कां नेतुं समर्थोऽहं विकटाट्टाहालमालिनीम् । .<br>
तमूचे मैथिली हर्षविस्मयोत्फुल्लोचना ॥ ३५९ ॥<br>
जाने त्वां तेजसां राशिं मारुते क्षम्यतां भवान् ।<br>
अवज्ञामन्थरं वक्तुं प्रगल्भन्ते महत्स्वपि ॥ ३६० ॥<br>
मुग्धाः स्वभावात्प्रायेण योषितस्तरलाशयाः ।<br>
गगनं गरुडस्येव व्रजतस्ते तरस्विनः ॥ ३६१ ॥<br>
वेगेन धर्तुमात्मानमवला कथमुत्सहे ।<br>
व्योम्ना प्रभञ्जनजवे मामादाय गते त्वयि ॥ ३६२ ॥<br>
अभिद्रुतेषु रक्षःसु विद्धि मामम्बुधौ च्युताम् ।<br>
न च मे परगात्रेपु स्पर्शो युक्तः कुलस्त्रियाः ॥ ३६३ ॥<br>
तस्मात्त्वं गच्छ सावेगं स्वयमायातु राघवः ।<br>
पश्य मां मलदिग्धाङ्गीं तर्जितां राक्षसीगणैः ।। ३६४ ॥<br>
प्रियां रामस्य महिषीं दीनां स्थण्डिलशानियीम् ।<br>
इति सीतावचः श्रुत्वा हनूमान्साश्रुलोचनः ॥ ३६५ ॥<br>
पुनः शरीरं संक्षिप्य तामूचे शीलशालिनीम् ।<br>
भवत्या सत्यमेवैतधुक्तमुक्तं कुलोचितम् ॥ ३६६ ॥</p>
<hr>
<p>१, &lsquo;गोपुरान् शा०. २, त्वद्वचसां तूर्ण शा०. ३. &lsquo;भर्त्सितां&rsquo; शा..</p>
<p>सदृशं भापसे सर्वं शीलस्याभिजनस्य च ।<br>
तीर्णोऽब्धिर्विचिता लङ्का त्वमिहस्थावलोकिता ॥ ३६७ ॥<br>
अभिज्ञानं तु रामाय किमादाय ब्रजाम्यहम् ।<br>
एतदाकर्ण्य वैदेही पुनः प्रोवाच मारुतिम् ।। ३६८ ॥<br>
वाच्यः संप्रत्ययायैव त्वया रहसि राघवः ।<br>
विलोलमञ्जरीपुञ्जकिजल्कै रञ्जितानिले ।। ३६९ ।।<br>
विकटे चित्रकूटस्य रम्ये मन्दाकिनीतटे ।<br>
अहं त्वदङ्कपर्यङ्के के जलकेलिश्रमाकुला || ३७० ॥<br>
निषण्णा त्वन्मुखाम्भोजलोललोचनषट्पदा ।<br>
ऐषीकेनानिलजवः शक्रसूनुसहेलया ।। ३७१ ।।<br>
नखोल्लेखविधायी मे काणः काकः कृतस्त्वया ।<br>
अद्यापि हृदये लीना ललाटे लिखितापि च ।। ३७२ ।।<br>
त्वया मनःशिलोल्लेखलीलातिलकमञ्जरी ।<br>
अभिमान इवायं मे रामप्रणयसंभवः ॥ ३७३ ॥<br>
त्वदुक्तिप्रत्ययायास्तु मणिं वेणीविभूपणम् ।<br>
इत्युक्त्वा वेणिकामस्मै विमुच्य रुचिरं मणिम् ।। ३७४ ॥<br>
प्रददौ वासरालोकमिव पुञ्जीकृतं निशि ।<br>
मणेः प्रभाकस्तस्य तिरस्कृतनिशाकरः ।। ३७५ ॥<br>
रामदर्शनयात्रायां हर्षहास इबावभौ ।<br>
दत्त्वा मणिं कपिं सीता पुनरूचे कृताञ्जलिः ॥ ३७६ ।।<br>
अधुना त्वत्प्रभावाङ्के रामकार्यं विवर्धते ।<br>
हृतेति लोकविदितं त्रस्तेति स्त्रीजनोचितम् ।। ३७७ ।।<br>
शुष्यतीति प्रलापो यः संस्थास्मीत्यतिनिष्ठुरम् ।<br>
विस्तृतास्मीत्यनुचितं दयितास्मीति चापलम् ॥ ३७८ ।।<br>
जीवन्तीत्यतिलज्जेयं शोकातेति किमद्भुतम् ।<br>
अस्मिन्दुःखार्णवे मग्नां रघुनाथः कृपानिधिः ॥ ३७९ ।।</p>
<hr>
<p>१. &lsquo;कटके शा०. २. &lsquo;मे&rsquo; शा.. ३. &lsquo;भ&rsquo; शा०. ४. &lsquo;भवन् शा..</p>
<p>विचाराचारसहितो मां समुत्तारयिष्यति ।<br>
अथ वा सर्वमेव त्वं जानीषे धीमतां वर ॥ ३८० ।।<br>
स्वयैव तस्य ह्युचितं तत्तद्वाच्यः पतिर्मम ।<br>
इति निद्रायमाणासु राक्षसीषु प्लवंगमः |<br>
श्रुत्वा सीतावचः क्षिप्रं तामामन्य शनैर्ययौ ॥ ३८१ ॥<br>
इति हनुमत्सीतासंभाषणम् ॥ ७ ॥<br>
सीतां प्रदक्षिणीकृत्य प्रस्थितः पवनात्मजः ।<br>
वर्धमानवपुर्वीरः कार्यशेषमचिन्तयत् ॥ ३८२ ।।<br>
रामकार्यं कृतं तावद्यदर्थं प्रेषिता वयम् ।<br>
तदुक्ताभ्यधिकं कर्तुमधुना मे मनोरथः ।। ३८३ ॥<br>
एककार्यविसृष्टानामनेकार्थविधायिनाम् ।<br>
स्वामिसन्मानसफलं जीवितं वर्धमायिनाम् ॥ ३८४ ॥<br>
निशि सुप्तजनां लङ्कां दृष्ट्वा चोर इवाखिलाम् ।<br>
गमिष्याम्यपरिज्ञातः कथं भुजबलोऽर्जितः ॥ ३८५ ॥<br>
स्वीकारविमुखा घोरा न भिद्यन्ते सुसंहताः ।<br>
नार्थिनो जितवित्तेशा युद्धार्हा एव राक्षसाः ॥ ३८६ ॥<br>
तस्मादशोकवनिकां दयितां राक्षसप्रभोः ।<br>
युद्धदूतीं करोम्येष निखिलोद्धूलितद्रुमाम् ॥ ३८७ ।।<br>
इति संचिन्त्य हनुमान्रसपूर्णाश्रुवर्षिणः ।<br>
बभञ्ज पादपान्स्रस्तपुष्पपल्लवभूषणान् ॥ ३८८ ।।<br>
अश्वकर्णैर्निपतितैर्नागैश्च शकलीकृतैः ।<br>
रणाङ्गणमिवोद्यानमभूदस्तशिलीमुखम् ॥ ३८९ ॥<br>
दवेषु पतितेष्वग्रे वभुर्विवलिता लताः।<br>
उद्धूतालिकुलालापैः साक्रन्दा इव योषितः ॥ ३९० ॥<br>
महातरूणां पततां त्रस्तानां च पतन्त्रिणाम् ।<br>
पूरिताशावकाशेन शब्देन बुबुधे जनः ॥ ३९१ ।।</p>
<hr>
<p>१. &lsquo;न जाने केन वचसा&rsquo; शा०. २. &lsquo;सं&rsquo; शा०, ३. &lsquo;वैशस्याम्. ४, रम्यमुचितं शा०.</p>
<p>बालप्रवालशालेषु रत्नतालीवनेषु च ।<br>
सुवर्णकर्णिकारेषु भग्नेष्वनिलजन्मना ।। ३९२ ।।<br>
किमेतदिति संभ्रान्ता विस्मयामपनिश्चलाः ।<br>
राक्षस्यो ददृशुर्वीरं तोरणे तरणिप्रभम् ।। ३९३ ।।<br>
विदारितोऽयं मन्दारश्छिन्ना कनककेतकी ।<br>
चारुचामीकरमयश्च्युतश्चुतोऽयमुन्नतः ॥ ३९४ ॥<br>
पाटितः पाटलश्चायमशोकः शकलीकृतः ।<br>
इत्यभूद्विपुलः शब्दः क्षणदाचरयोषिताम् ॥ ३१५ ॥<br>
ताः समभ्येत्य वैदेहीमूचुर्विकृतविग्रहाः ।<br>
उन्मूलिततरुः कोऽयं खैरं संभाषितस्त्वया ॥ ३९६ ॥<br>
तच्छ्रुत्वा साब्रवीनाहं जानाम्येनं तरखिनम् ।<br>
मायाविनो गतिं वेत्ति मायी युष्मद्विधो जनः ॥ ३९७ ॥<br>
इति ब्रुवाणां निर्भर्त्स्य सीतां नक्तंचरस्त्रियः ।<br>
अन्तःपुरोदरगतं गत्वा रावणमूचिरे ॥ ३९८ ।।<br>
देव संभाषिता सीता स्वैरं स्वैरेण वाङ्ग्मयैः ।<br>
भग्नं च प्रमदोद्यानं वानरेण तरस्विना ॥ ३९९ ॥<br>
रतिभोगप्रणयिनी सा तवात्यन्तवल्लभा ।<br>
अशोकवनिका तेन चपलेन प्रधर्षिता ।। ४०० ॥<br>
भ्रष्टकर्पूरतिलका विनष्टागुरुपल्लवा ।<br>
संतर्जिता तु दुष्टेन भग्निता वाटिका शुभा ॥ ४०१ ॥<br>
मदनाक्रान्ततिलका विमर्दच्युतचन्दना ।<br>
अशोकाः शोकदास्तत्र निष्फला बकुलावली ॥ ४०२ ।।<br>
त्रस्ता सर्वविहंगाली लवङ्गालीनकेसरा ।<br>
निर्दयेन त्वया भुक्ता सुकामारीव कामिनी ।<br>
सा तवोद्यानवसुधा लूना तेन प्रमादिना ॥ ४०३ ॥<br>
देवी मन्दोदरी येभ्यः कर्णपूराय पल्लवम् ।</p>
<p>त्वदाज्ञयैव लभते तरवस्ते निपातिताः ॥ ४०४ ॥<br>
सहकारवने भग्ने छिन्ने चन्दनकानने ।<br>
मदनस्य न जानीमः क भविष्यति संश्रयः ॥ ४०५॥<br>
हृतपुष्पाम्बरा तेन गाढदन्तनखक्षतैः ।<br>
सापि कल्पतरुश्रेणी वेश्येव विवशीकृता ॥ ४०६ ॥<br>
तेनार्दितद्विजगणा विनष्टगुणमण्डला ।<br>
जनता कुनृपेणेव परिभूता सरोजिनी ॥ ४०७ ॥<br>
न विसृष्टो बलवता यदि नाम स केनचित् ।<br>
तत्कथं केलियोगस्य कपेः सा प्रभविष्णुता ॥ ४०८ ॥<br>
वरुणेन नवीभूतः कायमस्य प्रगल्भता ।<br>
वराकः कः कुबेरो वा शक्तिर्नास्त्येव वज्रिणः ॥ ४०९ ॥<br>
रामेण प्रेषितो नूनं स दूतः कपिरूपधृक् ।<br>
यत्सीतासंश्रयस्तेन रक्षितः शिशिंपातरुः ॥ ४१० ॥<br>
स सुरो वासुरो वास्तु वानरो वा नरोऽथ वा ।<br>
देव प्रयातु सहसा त्वत्कोपानिपतङ्गताम् ॥ ४११ ।।<br>
खल्पोऽप्यनल्पतां याति मेघस्तोक इवाम्बरे ।<br>
नीचावमानमलिनो मन्युर्मनसि मानिनाम् ॥ ४१२ ॥<br>
इति तासां वचः श्रुत्वा सभ्रूभङ्गां मुखावलीम् ।<br>
स चक्रे वक्रहोमाग्निलग्नधूमलतामिव ।। ४१३ ॥<br>
इत्यशोकवनिकामङ्गः ॥ ८ ॥<br>
प्रौढकोपाग्नितप्तोऽपि तूष्णीमासीद्दशाननः ।<br>
विचारमन्थरासत्यमल्पेषु महतां रुषः ॥ ४१४ ।।<br>
तेन मानससंभूता निर्दिष्टा रक्षसां गणाः ।<br>
निग्रहाय कर्वीराः किंकरा राम निर्ययुः ॥ ४१५ ।।<br>
अथाशीतिसहस्राणि गदामुद्गधारिणाम् ।<br>
रक्षसां मेघवक्राणां चक्रुर्ग्रस्ताम्बरा दिशः ॥ ४१६ ॥</p>
<hr>
<p>१. &lsquo;मावलीमि&rsquo; शा०. २. &lsquo;र्णानां शा०.</p>
<p>ते गत्वा ददृशुर्घोरं प्लवंगं गिरिविग्रहम् ।<br>
चैत्यप्रासादमारूढमदृश्यं तेजसां निधिम् ॥ ४१७ ॥<br>
शस्त्रवीचिचया लोलं संरम्भात्समभिद्रुतम् ।<br>
रक्षसांगणमालोक्य ननाद पवनात्मजः ॥ ४१८ ॥<br>
तस्य शब्देन संत्रस्तस्त्रैलोक्याश्चर्यकारिणा।<br>
नवो बभूव लङ्कायां कालहुंकारसंभ्रमः ॥ ४१९ ॥<br>
व्यशीर्यत तदाक्रान्तः प्रासादो रत्नशेखरः ।<br>
शकाशनिहतः क्षिप्रं रोहणादिरिवापरः ॥ ४२० ॥<br>
निर्घोपस्तस्य लाङ्गूलसावेगास्फालनोद्भवः ।<br>
लेभे भुवनगर्भपु सुचिराभ्यासदीर्घताम् ॥ ४२१ ॥<br>
उत्सृष्टां राक्षसभटैः शस्त्रवृष्टिं निरन्तराम् ।<br>
स विधूयैव जग्राह परिघं तोरणाश्रयम् ॥ ४२२ ॥<br>
स तेन राक्षसवनं जघान घननिःस्वनः ।<br>
क्षणाद्येनाभवद्भुमिश्छन्ना स्फारशिरःफलैः ।। ४२३ ॥<br>
स राक्षसक्षयारम्भे जगाद निनदन्मुहुः ।<br>
दिग्भिर्मत्ताभ्यनुमतः प्रीत्या प्रतिरवैरिव ॥ ४२४ ।।<br>
जयत्याज्ञाहतारातिग्रामो रामः सलक्ष्मणः ।<br>
तत्प्रसादसितच्छत्रः सुग्रीवश्च महीपतिः ।। ४२५ ।।<br>
जगचूडामणेस्तस्य दूतोऽहं जानकीपतेः ।<br>
रक्षःक्षयेऽसिन्विपुले प्रारम्भविजयध्वजः ॥ ४२६ ॥<br>
न रावणसहस्रं मे समरे गणनास्पदम् ।<br>
मद्विसृष्टाश्च सन्त्यन्ये तद्भृत्यपरमाणवः ॥ ४२७ ॥<br>
इति तस्य वचः श्रुत्वा गगनस्थस्य राक्षसाः ।<br>
तमदृश्यं ततश्चक्रुर्घोरेशस्त्रास्त्रवृष्टिभिः ॥ ४२८ ॥<br>
ततः समभिपत्याशु वेगेन पवनात्मजः ।<br>
विदधे परिघाघातैः कदनं पिशिताशिनाम् ॥ ४२९ ।।</p>
<hr>
<p>१. &lsquo;दैव&rsquo; शा०. २. &lsquo;रक्षासागर&rsquo; शा०. ३. &lsquo;कम्प&rsquo; शा०. ४. &lsquo;रचिएरेषु&rsquo; शा.</p>
<p>निष्पिष्टे किंकरकुले हतशेषा निशाचराः ।<br>
तूर्णं न्यवेदयन्गत्वा दशग्रीवाय तत्क्षणम् ।। ४३० ॥<br>
नवावतारस्फारेण समाक्रान्तः स मन्युना ।<br>
आदिदेश प्रहस्तस्य तनयं जम्बुमालिनम् ॥ ४३१ ॥<br>
इति किंकरवधः ॥९॥<br>
स विसृष्टः कपिवधे स्वामिना मानकारिणा।<br>
स्थी कनकसंनाहः प्रययौ धन्विनां वरः ॥ ४३२ ।।<br>
तमायान्तं समालोक्य स्थितस्तोरणशेखरे ।<br>
हृष्टो जजृम्भे हनुमान्समरारम्भसादरः ॥ ४३३ ॥<br>
तं जम्बुमाली निशितैर्बाह्वोरुरसि चाशुगैः ।<br>
दूरादपूरयह्बाणैर्गिरिं सूर्य इवांशुभिः ॥ ४३४ ॥<br>
क्रुद्धः पवनजस्तूर्णमादाय विपुलां शिलाम् ।<br>
चिक्षेप तस्मै स च तां चिच्छेद दशभिः शरैः ॥ ४३५ ॥<br>
हनुमान्सालमुत्पाट्य तें समभ्याद्रवज्जवात् ।<br>
तं चाकीर्णं शरैश्चक्रे वृक्षं विक्षिप्य राक्षसः ॥ ४३६ ॥<br>
ततः परिघमादाय घोरघोषभ्रमं युधि ।<br>
अपातयत्कपिवरः स्यन्दनाज्जम्बुमालिनम् ॥ ४३७ ॥<br>
परिघाघातनिष्पिष्टमलक्ष्यावयवं वपुः ।<br>
कालसूदाहृतं तस्य श्लक्ष्णमांसमिवाभवत् ।। ४३८ ॥<br>
श्रुत्वा प्रहस्ततनयं निष्पिष्टसरथायुधम् ।<br>
सप्त मन्त्रिसुतान्वीरानादिदेश दशाननः ।। ४३९ ।।<br>
इति जम्बुमालिवधः ॥ १० ॥<br>
सप्तसप्तिप्रभास्तस्य दीप्तकङ्कटकुण्डलाः ।<br>
ते समेत्य हैरिं चक्रुः पिङ्गं हेमशरांशुभिः ॥ ४४० ।।<br>
वाणवृष्टिं तदुत्सृष्टां विलङ्घ्याधिकविक्रमः ।<br>
अलातचक्रप्रतिमः क्षणं वभ्राम मारुतिः ॥ ४४१॥</p>
<hr>
<p>१. &lsquo;सप्त&rsquo; शा०. २. &lsquo;कपिं&rsquo; शा..</p>
<p>तलाघातैर्नखैर्दन्तैः पद्भ्यामूरुजवेन च ।<br>
हत्वा तान्मारुतिस्तीर्णमनायातानिवाकरोत् ।। ४४२ ॥<br>
ससैन्यान्मन्त्रितनयान्हतानाकर्ण्य रावणः ।<br>
पञ्चसेनाग्रकान्कोपादादिदेश कर्वधे ॥ ४४३ ॥<br>
इति मन्त्रितनयवधः ॥ ११ ॥<br>
ते विरूपाक्षयूषाक्षदुर्घरप्रघसाः समम् ।<br>
भासकर्णश्च तं देशमाययुर्विपुलैर्वलैः ।। ४४४ ॥<br>
अप्रमादेन योद्धव्यमित्युक्त्वा प्रभुना स्वयम् ।<br>
ते मारुतिं समभ्येत्य चक्रुः शरमयं वपुः ।। ४४५ ॥<br>
दुर्धरेणाधिकं वाणैराहतः कपिकुञ्जरः ।<br>
खं समुत्पत्य सहसा पपातास्य रथे जवात् ।। ४४६ ॥<br>
तद्गात्राभिहता क्षिप्रं साश्वसूतरथध्वजः ।<br>
बभूव दुर्धरोऽन्येषां यमवर्त्मपुरःसरः ॥ ४४७ ॥<br>
दुर्धरेऽभिहते वीरे पुनरुत्पतितं नमः ।<br>
तं विरूपाक्षयूपाक्षावुत्पत्त्यामिद्रुतौ जवात् ॥ ४४८ ।।<br>
मुद्गराभ्यां समं ताभ्यां कपिर्वक्षसि ताडितः ।<br>
तौ समादाय बाहुभ्यां निपपात महीतले ॥ ४४९ ॥<br>
ततः सालप्रहारेण तौ हत्वा कपिपुंगवः ।<br>
प्रघसं भासकर्णं च वायुवेगः समाद्रवत् ॥ ४५० ॥<br>
स ताभ्यां वीक्षितः क्षिप्रं शूलपट्टिशसायकैः ।<br>
गिरिशृङ्गेण गुरुणा निष्पिपेष निशाचरौ ॥ ४५१ ॥<br>
पञ्चसेनाप्रगान्वीरान्विज्ञाय युधि पातितान् ।<br>
पौलस्त्यः स्वसुतं युद्धे श्लक्ष्णमक्षं निरैक्षत ॥ ४५२ ।।<br>
इति दुर्धरादिवधः ॥ १२ ॥<br>
स हेमसंनाहवृतः सैन्येन महता वृतः ।<br>
प्रययौ ककुभः कुर्वन्ध्वजपट्टाट्टहासिनीः ॥ ४५३ ॥</p>
<hr>
<p>१. &lsquo;भ्रममयं&rsquo; शा०. २. वज्रवेगः&rsquo; शा०. ३. &lsquo;युद्वदक्षमक्षं&rsquo; शा०.</p>
<p>तस्मिन्समुद्यते योद्धं चकम्प साचला मही ।<br>
क्षोभोऽभवन्महाम्भोधेः प्रववौ न च मारुतः ॥ ४५४ ॥<br>
स हेमपुङ्खैर्विशिखैः समापूर्य प्लवंगमम् ।<br>
उन्ननादः सुरस्त्रीणां संत्रासगुरुतां गतः ॥ ४५५ ।।<br>
सुरराजरणोत्साहबजोल्लिखितवक्षसम् ।<br>
कुमारमक्षं हनुमान्सावष्टम्भमयोधयत् ॥ ४५६ ।।<br>
ततो बभूव गगने योधयोः समरोत्सवः ।<br>
निरालम्बस्य च कपेः सरथस्य च रक्षसः ॥ ४५७ ॥<br>
तुलाभिधातोन्मथितस्तस्य मारुतिना रथः ।<br>
पपात गगनाकारः सच्छत्रध्वजकूवरः ॥ ४५८ ॥<br>
स खड्गः श्यामले व्योम्नि विचरन्खड्गचर्मभृत् ।<br>
धैर्यराशेरपि कपेर्मतिमोहमिवाकरोत् ॥ ४५९ ।।<br>
ततश्चरणयोर्वीरं तमादाय प्लवंगमः ।<br>
सहस्रशः परिभ्राम्य क्षितौ क्षिप्रमपातयत् ॥ ४६० ॥<br>
तं पिष्टमुकुटं कीर्णकेयूरं दलिताङ्गदम् ।<br>
निर्मथ्योद्गीर्णरुधिरं व्यसुं तत्याज मारुतिः ।। ४६१ ॥<br>
अबालचरिते वाले हते तमिन्सुरद्विपि ।<br>
शशी मुमोच सुचिरात्स्वर्गविष्टं ससाध्वसम् ॥ ४६२ ॥<br>
इत्यक्षवधः ॥ १३ ॥<br>
हते कुमारे पौलस्त्यो न शुशोच रुषा ज्वलन् ।<br>
न ह्यमर्षपदे शोकः प्रभवत्यभिमानिनाम् ॥ ४६३ ॥<br>
स निश्वसन्क्षणं ध्यात्वा जगादेन्द्रजितं सुतम् ।<br>
प्रभावेण प्लवंगस्य परं विस्मयमागतः ॥ ४६४ ॥<br>
कियती विक्रमश्लाघा क्रियते जयिनस्तव ।<br>
अन्वर्थयुक्तं नामैव यस्य लोकेषु गीयते ॥ ४६५ ॥</p>
<hr>
<p>१. &lsquo;क्रुधा&rsquo; शाक.</p>
<p>२. दुःखं&rsquo; शा..</p>
<p>अल्पेऽप्यनल्पचरिता युज्यन्ते यद्भवद्विधाः ।<br>
शत्रुलेशासहत्वं तत्स्वनयस्याभिशङ्किनः ॥ ४६६ ॥<br>
कपेश्चिन्त्यो वधे तस्य विसृष्टाः सैन्यनायकाः ।<br>
हतास्तेऽपि वधे सेयमद्भुताज्ञापंगल्भता ।। ४६७ ॥<br>
दुर्धरप्रमुखा वीरा वानरेण निपातिताः ।<br>
दैवमत्र परं मन्ये धिगास्तां पौरुषे वृथा ॥ ४६८ ॥<br>
प्रभावे नास्ति विश्वासः शक्तिर्नूनमनिश्चिता ।<br>
कालैन्द्रजालिकस्यास्य विचित्रं किं न दृश्यते ॥ ४६९ ।।<br>
दैवप्रतीपं चरतस्तववैकस्य विश्रुता ।<br>
सर्वत्राकुण्ठितोत्साहा शक्तिः स्वच्छन्दचारिणी ॥ ४७० ।।<br>
अधुना वानरवधे त्वमेवास्मिन्प्रतिक्रिया ।<br>
तस्यापि यत्कृतान्तस्य दंष्ट्रोन्मूलनलम्पटः ॥ ४७१ ।।<br>
इति शासनमादाय जनकस्य सुरेन्द्रजित् ।<br>
व्याडैश्चतुर्भिः संयुक्तं रथमारुह्य निर्ययौ ।। ४७२ ।।<br>
तस्मिन्युद्धोद्यते विश्वप्रलयारम्भविभ्रमः ।<br>
बभूव सर्वभूतानां भुवनाकल्पविप्लवः ।। ४७३ ।।<br>
कालुप्यकलिले व्योम्नि ध्वान्तध्वस्तजगत्रये ।<br>
बभूवुर्दुर्निमित्ता ये रेणुप्रावरणा दिशः ॥ ४७४ ॥<br>
ततः क्षणमभूव्द्योम्नि युद्धं रक्षःप्लवंगयोः ।<br>
निःसरत्सायकशिलाज्वलज्जाताग्निपिङ्गलम् ।। ४७५ ।।<br>
अथेन्द्रजिद्भुजोत्सृष्टशरासारनिरन्तरे ।<br>
अलग्नाङ्गश्चचारैव वीरो मारुतिरम्बरे ॥ ४७६ ।।<br>
विशिखेषु विलक्षेषु विलक्ष्येष्विव रक्षसः ।<br>
क्षणं ध्यात्वा जिघृक्षुस्तं वीरो ब्रह्मास्त्रमाददे ।। ४७७ ।।<br>
प्रादुर्भूते ततस्तस्मिन्नस्रे पाशशतैः कपिः ।<br>
बद्धः क्षितौ निपतितः कार्यशेषमचिन्तयत् ॥ ४७८ ।।</p>
<hr>
<p>१. &lsquo;प्रगल्भते&rsquo; शा० २. &lsquo;ब्यूहै&rsquo; क. ३. संभ्रमः&rsquo; शा०</p>
<p>ब्रह्मास्त्रवारणे शक्तिरस्ति मे ब्रह्मणो वरात् ।<br>
तथापि धारयाम्येतदस्त्रं मन्त्रस्य गौरवात् ।। ४७९ ॥<br>
पाशवद्धस्य चावश्यं दर्शनं मे भविष्यति ।<br>
दशकण्ठसभास्थाने संवादश्च चिरं स्थितः ॥ ४८० ॥<br>
इति चिन्तयतस्तस्य तूर्णं विग्रहमाग्रहात् ।<br>
रज्जुवल्कलवल्लीभिर्वबन्धुः पिशिताशिनः ॥ ४.८१ ॥<br>
रज्जुबद्धस्य तस्यास्त्रपाशाः क्वापि स्वयं ययुः ।<br>
न महान्तः सहन्ते हि प्राकृतैः समशीर्षकाम् ॥ ४८२ ॥<br>
अस्त्रमुक्तोऽपि मिथ्यैव दर्शयन्वन्धुमात्मनः ।<br>
कृष्यमाणश्च रक्षोभिः सर्वं सेहे महाकपिः ।। ४८३ ।।<br>
इति हनुमद्रहणम् ॥ १४ ॥<br>
ततो निशाचरैर्नीतः क्षिप्रं रक्षापतेः सभाम् ।<br>
प्रभामिव प्रतापाग्ने रक्तरत्नां ददर्श सः ॥ ४८४ ॥<br>
तां प्रविश्य वृतां वीरः श्रेणीभिस्त्रिदशद्विषाम् ।<br>
स्फाररत्नासनासीनं राक्षसेन्द्रं व्यलोकयत् ॥ ४८५ ॥<br>
द्राग्वध्यो बहिरेवायं दृष्टेन किमनेन नः ।<br>
इत्यनल्पोऽभवज्जल्पस्तत्र तं वीक्ष्य रक्षसाम् ॥ ४८६ ॥<br>
कपिर्दृष्ट्वा दशग्रीवं त्रैलोक्यविजयोर्जितम् ।<br>
सृजन्तं रत्नमुकुटत्विषा बालातपश्रियम् ॥ ४८७ ॥<br>
चामराश्चितहस्तानां कान्तानां गण्डभित्तिषु ।<br>
चित्रपत्रनखोल्लेखाः कुर्वाणं भूषणांशुभिः ।। ४८८ ॥<br>
सुस्कन्धैः स्फारकेयूरकिरणारुणपल्लवैः ।<br>
हारांशुकुसुममेरैर्भूषितं भुजपादपैः ॥ ४८९॥<br>
वज्राद्रिभङ्गगुरुभिर्वक्षोभिर्व्यक्तविक्रमैः ।<br>
आसेव्यमानं रक्षोभिस्त्रिजगज्जयलक्षणैः ।। ४९० ॥<br>
निर्भर्त्सितो वेत्रिगणैः पुरः परुषवादिभिः ।<br>
अचिन्तयत्क्षणं गाढं विस्मयावेगनिश्चलः ॥ ४९१ ॥</p>
<p>अहो धैर्यममर्यादमहो साम्राज्यमूर्जितम् ।<br>
अहो सुरासुरलाध्याः सावष्टम्भा विभूतयः ।। ४९२ ॥<br>
अहो बतास्य पुरतः प्रकम्पन्ते महौजसः ।<br>
न वाचांसि न चेतांसि न तेजांसि तपांसि वा ॥ ४९३ ।।<br>
वलं कैलासमूलेषु प्रतापः खुरवेश्मसु ।<br>
प्रयाति लक्ष्यतामस्य श्रीराश्रितगृहेषु च ॥ ४९४ ॥<br>
समस्तभुवनैश्वर्यमहत्येष न संशयः ।<br>
यदि न स्यादयं पापः क्रूरः क्रूरतरैर्वृतः ॥ ४९५ ॥<br>
सदाचारः श्रियो मूलं प्रभावे गुणसंभवः ।<br>
इति प्रवादोऽप्येतेन बलान्मन्ये तिरस्कृतः ।। ४९६ ॥<br>
अहो दुर्नयपक्षस्य व्यसनस्यायता गतिः ।<br>
इयतीं भूमिमारूढा ह्रियन्ते येन संपदः ॥ ४९७ ॥<br>
इति विस्मयनिस्पन्दे चिन्तयत्यनिलात्मजे ।<br>
कोऽयं कस्य कुतो वेति प्रहस्ते रावणोऽब्रवीत् ।। ४९८ ॥<br>
ततो जगाम प्लवगं प्रहस्तः शासनात्प्रभोः ।<br>
प्रीतिप्रसादितोष्ठाग्राद्दयां संदर्शयन्निव ।। ४९९ ॥<br>
कपे कथय कस्यासि न भयं विद्यते तव ।<br>
न हि नाम निपात्येषु पतन्ति प्रभुदृष्टयः ॥ ५०० ।।<br>
मन्ये न प्रेषितस्तावत्त्वं शक्रवरुणादिभिः ।<br>
ललाटे लोकपालानां न शक्तिर्लिखितैव सा ॥ ५०१ ।।<br>
लङ्काभिलाषिणो विष्णोः कुतः सा प्रभविष्णुता ।<br>
ते तस्य जीर्णाः सततं स्वाङ्गेप्वेव मनोरथाः ॥ ५०२ ॥<br>
माया कथय कत्येयमात्मक्षयविधायिनी ।<br>
वदतस्तव मोक्षोऽस्ति मौने निःसंशयो वधः!! ५०३ ॥<br>
इति ब्रुवाणे सावज्ञं प्रहस्ते पवनात्मजः ।<br>
उवाच रावणाग्रेऽपि प्रतिभाभरणं वचः ॥ ५०४ ॥</p>
<p>३५</p>
<p>त्रिदशैर्नास्ति मे सख्यं प्रेषितोऽहं न विष्णुना ।<br>
उद्यानं राक्षसपतेर्दर्शनाय मया हतम् ॥ ५०५ ॥<br>
शक्तेनापि प्रतीकार मयास्त्रं न निवारितम् ।<br>
अस्त्रपाशविमुक्तोऽहं स्वयं त्वां द्रष्टुमागतः ।। ५०६ ॥<br>
दूतोऽहं रघुनाथस्य जयिनो जानकीपतेः ।<br>
सुग्रीवस्य च तत्प्रीतिप्राप्तराज्यनिजश्रियः । ५०७ ॥<br>
कुशलं प्रीतिकुशलः स्पृष्ट्वा स्पष्टीकृताशयः ।<br>
समादिशति देवस्त्वां सुग्रीवः सूर्यनन्दनः ।। ५०८ ॥<br>
विस्रम्भधाम्नः सुहृदः प्रभोः सर्वप्रदस्य वा ।<br>
मया गृहीतं रामस्य सीतान्वेषणशासनम् ॥ ५०९ ।।<br>
तस्य देवस्य भृत्येषु मद्विधेष्वभिमानिपु ।<br>
जीवत्लु कः स्वयं शेते कृत्वा किल्विषविप्लुषम् ॥ ५१० ॥<br>
अहं तु सुग्रीवगिरा हनूमान्पवनात्मजः ।<br>
सीतां विचेतुं जलधिं विलङ्घ्याप्तः पुरीमिमाम् ॥ ५११ ॥<br>
अस्मद्विशिष्टा बहवो दिक्षु सुग्रीवशासनात् ।<br>
चरन्ति जानकीहेतोरगम्यासु महीष्वपि ॥ ५१२ ।।<br>
इह सीता मया दृष्टा निरुद्धा वलिना त्वया ।<br>
च्युतेव दुनिमित्ताय तन्वी शशिकला दिवः ॥ ५१३ ॥<br>
सदाचारनिरुद्धेषु निषिद्धेष्वास्मघातिषु ।<br>
धीधना न निवर्तन्ते त्वद्विधाः किल कर्मसु ॥ ५१४ ॥<br>
नयप्रणयिनी लक्ष्मीः सत्त्वप्रणयिनी धृतिः ।<br>
कुलीनानां भवत्येव धर्मप्रणयिनी मतिः ॥ ५१५ ॥<br>
न शीलविकला वृत्तिर्न चासत्यत्रतं वचः ।<br>
न विभूतिर्यशःशून्या भवत्युचितचेतसाम् ।। ५१६ ॥<br>
नेयं विराजते राजन्वजितेवामृतत्विषा ।<br>
निशा नयोज्झिता लक्ष्मीरक्षीणतिमिरावृता ॥ ५१७ ।।</p>
<p>न हि पश्यामि तं देशं कालशक्तिरिवायता ।&hellip;<br>
सा लक्ष्मणशरश्रेणी यत्र भग्नमनोरथा ॥ ५१८ ।।<br>
इदं रक्षःपते रक्ष. लकालंकरणं वपुः ।<br>
न नाम रामविशिखाः क्षमन्ते क्षणमप्रियम् ॥ ५१९ ॥<br>
कस्तां शक्नोति तरसा धर्तुं जनकनन्दिनीम् ।<br>
चरन्ति यत्कृते पश्चान्मार्गणा राममार्गणाः ॥ ५२० ॥<br>
दिग्जयार्जितमैश्वर्यं कायक्लेशार्जितं तपः ।<br>
सर्वमेकपदे नष्टं परदारधिया तव ॥ ५२१ ।।<br>
इमाः शीलविरामेण कामेन गुणवैरिणा ।<br>
रणाभिमानवामेन न क्षम्यन्ते विभूतयः ।। ५२२ ॥<br>
मार्गो न दुर्गमः कश्चिन्मृत्यो दुर्नयरूपिणः ।<br>
दीर्घव्यसनहस्तस्य समस्ताकृष्टिशालिनः ॥ ५२३ ।।<br>
व्यक्ता शक्तिस्तपस्तीव्रं श्रुता श्रीरमलं कुलम् ।<br>
दुर्नयेन निगीर्णोऽयमहो गुणगणस्तव ।। ५२४ ।।<br>
त्यज्यतां जानकी नूनं राघवश्च प्रसाद्यताम् ।<br>
मृत्योरायतपक्षस्य विफलः क्रियतां श्रमः ॥ ५२५ ॥<br>
संक्षेपः श्रूयतामेष बुद्धिरात्महिते यदि ।<br>
जानकीमपरित्यज्य नास्त्येव तव जीवितम् ॥ ५२६ ।।<br>
इति सावज्ञकोपाग्निगम्भीरपरुषं वचः ।<br>
श्रुत्वा दशमुखस्तूर्णमादिदेश कपर्वधम् ।। ५२७ ।।<br>
आदिष्टे राक्षसेन्द्रेण वधे पवनजन्मनः ।<br>
वभाषे भ्रातरं कीर्तिभ्रंशभीरुर्विभीपणः ।। ५२८ ।।<br>
विचाररुचिरालोकविवेककलितोदया ।<br>
शास्त्रानुगा तव मतित्रैलोक्याक्रान्तिदूतिका ॥ ५२९ ॥<br>
क्रोधेन क्षोभमायाति न गम्भीरो महाशयः ।</p>
<hr>
<p>१. ध्वस्तं शा०. २. &lsquo;लाभिमान&rsquo; शा०. ३. &lsquo;तर्ग&rsquo; शा.</p>
<p>शफरीस्फुरितेनेव सत्त्वराशिर्महोदधिः ॥ ५३० ।।<br>
कृतमेकेन कपिना दुःसहं महदप्रियम् ।<br>
तवापि यन्न मर्यादां भिनत्ति क्रोधविप्लवः ॥ ५३१ ।।<br>
तथापि वधदण्डोऽस्मिन्दूते साधुविगर्हितः<br>
न कस्यांचिदवस्थायां दूतो वध्यः क्षमाभुजाम् ॥ ५३२ ॥<br>
वैरूप्यं केशगात्रेषु दग्धलक्ष्माकषाहतीः ।<br>
दूतोऽर्हति न दृष्टस्तु वधो दूतस्य कर्हिचित् ।। ५३३ ॥<br>
परोक्तवादिनो दूताः कस्तेषां निग्रहे गुणः ।<br>
यैरयं प्रेषितस्तेषु दण्डः क्रोधोचितः क्षमः ॥ ५३४ ॥<br>
इति भ्रातुर्वचः श्रुत्वा जगांद दशकंधरः ।<br>
दह्यतामस्य लाङ्गूलं प्रियपुच्छा हि वानराः ॥ ५३५ ।।<br>
ततः शासनमादाय राक्षसेन्द्रस्य राक्षसाः ।<br>
दीप्तं चक्रुः कपे पुच्छं तैलवस्त्रविवेष्टितम् ॥ ५३६ ॥<br>
अथ ज्वालितलाङ्गूलः कृष्यमाणः क्षपाचरैः ।<br>
स लङ्कां दग्धुमखिलां क्षणं सेहे पराभवम् ।। ५३७ ॥ .<br>
अयं स प्रमदोद्यानं भग्नं येन सराक्षसम् ।<br>
इत्युच्चचार विपुलः पटहानुगतो ध्वनिः ॥ ५३८ ।।<br>
हृष्टाः समेत्य वैदेहीमूचुर्नक्तंचरस्त्रियः ।<br>
स तैः संदह्यते सीते सुहृत्संभाषणोचितः ।। ५३९ ।।<br>
एतदाशाधृतिच्छेददुःसहं विषमं वचः ।<br>
आकर्ण्य सीता तद्वह्निव्याप्तेव सहसाभवत् ॥ ५४० ॥<br>
सा शोकविवशां ध्यात्वा वाष्पनिर्झरवर्षिणी ।<br>
हनुमद्वह्निसंतापशान्तये स्वयमभ्यधात् ॥ ५४१ ॥<br>
सतीवृत्तेन यदि मे किंचिदस्ति तपःफलम् ।<br>
तेनास्तु भगवान्वह्रिर्मारुतैः शशिशीतलः ॥ ५४२ ॥<br>
इत्यर्थितस्तया क्षिप्रं प्रदक्षिणशिखः शिखी।</p>
<p>हिमसंघातशीतोऽभूपितुर्मित्रं हनुमतः ॥ ५४३ ॥<br>
ततश्छित्त्वा स सहसा निबिडं भुजबन्धनम् ।<br>
उत्पपातोग्रलाङ्गूलज्वालावलयिताम्बरः ॥ ५४४ ॥<br>
छिन्नेप्वशेषपाशेपु मुक्तस्रस्ताखिलग्रहः ।<br>
योगीव निर्वभौ व्योम्नि स ज्योतिर्मयतां गतः ॥ ५४५ ।।<br>
स नदद्धोरनिर्घोषदीप्तलाङ्गूलविप्लवः ।<br>
बभार प्रलयाभ्रस्य तडित्पुञ्जजुषः प्रभः ॥ ५४६ ॥<br>
ततो निपत्य हनुमान्पुरद्वाराग्रशेखरे ।<br>
लङ्कां परिधमादाय वभञ्ज च ददाह च ॥ ५४७ ॥<br>
वह्निना हेमवर्णेन धूमेन जलदत्विषा । ।<br>
अभूत्पीतांशुकाङ्केव लङ्का मेचककञ्चका ।। ५४८ ।।<br>
ज्वलनेनोग्रवेगेन ज्वलितेप्वथ वेश्मसु ।<br>
चक्रे ज्वालावली दिक्षु हेमस्रग्दामविभ्रमम् ॥ ५४९ ।।<br>
ततो विनिर्ययुस्तूर्णं त्रस्तास्तरललोचनाः ।<br>
धूगमालावलयिता देवता इव वेश्मनाम् ॥ ५५० ॥<br>
तासां कपोलपत्राभाः कर्णे कुवलयश्रियः ।<br>
धूमलेखा वभुर्नाभिमूले रोमलता इव ।। ५५१ ।।<br>
स्फुलिङ्गैः शुशुभे व्योम मुहूर्तावर्तवर्तितैः ।<br>
स्फुरन्मणिगृहोदग्ररत्नजीवैरिवोद्गतैः ॥ ५५२ ।।<br>
व्याप्ताः सप्तार्चिषः प्राज्यज्वालाजालैर्बभुर्दिशः।<br>
प्रत्यग्रकनकाट्टालवलद्वीचिचयैरिव ॥ ५५३ ॥<br>
संवर्तकाभ्रगम्भीरः प्रलयारम्भसूचकः।<br>
घोरः कलकलाशब्दः प्रययौ कृष्णवर्त्मनः ॥ ५५४ ॥<br>
असंप्राप्तो हि हैमेषु प्रजज्बालेव वेश्मसु ।<br>
दीप्तोऽपि मणिगेहेषु नादृश्यत हुताशनः ।। ५५५ ।।<br>
कचिद्विनाशप्रारम्भसंभारोङ्कारसंकुलैः ।</p>
<p>काव्यमाला।</p>
<p>कचिद्विश्वतिरस्कारमार्जनीवल्लरीनिभैः ॥ ५५६ ॥
कचित्सुदीप्तविलठत्सुमेरुशिखरोपमैः । कचिद्धूमपिशाचस्य
पिङ्गश्मश्रुशिखासखैः ॥ ५५७ ।। कचिद्गृहविहंगानां हेमपञ्जरविभ्रमैः ।
क्वचिद्योमाव्धिपर्यन्तविद्रुमद्रुमसोदरैः ॥ ५५८ ।। क्वचिन्मेघगजेन्द्राणां
हेमसंनाहसंनिभैः । कृशानोरर्चिपां चक्रैरपूर्यन्त दिशो दश ॥ ५५९ ॥
स्फुलिङ्गालिकिसलयो धूमश्यामलपल्लवः । शिखाशाखोऽपि विटपो
लङ्कातङ्काफलोऽभवत् ।। ५६० ॥ हनुमत्परिघावातभग्नानां मणिवेश्मनाम् ।
प्लुष्टानां पततां शब्दस्तीत्राक्रन्द इवविभौ ॥ ५६१ ॥ ज्यालामालाकुला लङ्का
जलधौ प्रतिविम्विता । तापनिर्वापणायैव निमग्नान्तरदृश्यत ॥ ५६२ ।।
वेगदीर्घीकृताश्चेरुर्व्योम्नि वह्निकणाश्विरम् । रामचापच्युता
हेमनाराचनिचया इव ॥ ५६३ ॥ विमानध्वजपालीपु पवनाकुलपल्लवः । अवाप पावकः
क्षिप्रं लीलापाटलपद्धतिम् ॥ ५६४ ॥ सगोपुरपुरद्वारसभाभवनभित्तिषु ।
सालाट्टाहालप्रतोलीषु दीप्तासु पतितास्वपि ।। ५६५ ॥ एष दूरे
स्थितस्तूर्णसमं प्राप्तो हता वयम् । अनिलोत्तालिते वह्रौ बभूवेति जनस्वनः
॥ ५६६ ॥ ततः क्षपाचरान्कूरक्रोधानायुधवर्षिणः । उत्पाट्य कनकस्तम्भ जधान
पवनात्मजः ॥ ५६७ ॥ ज्वालास्तम्भभुजं वह्निं समास्तम्भायुधं कपिम् ।
त्रम्ताः सर्वत्र ददृशुर्विश्वरूपं क्षपाचराः ॥ ५६८ ॥ अत्रान्तरे जनकजां
सरमा नाम राक्षसी।</p>
<p>&lsquo;वोद्यायौ&rsquo; शा. 2. &lsquo;पटलपट्टताम्&rsquo; शाक.</p>
<p>उवाच स्वैरमामाप्य चिन्तासंतापिताशयाम् ॥ ५६९ ॥<br>
सखि निर्मुक्तपाशोऽसौ वीरो वानरयूथपः ।<br>
प्रज्वाल्य निखिलां लङ्कां निहत्य सुभटान्गतः ।। ५७०॥<br>
इति लङ्कादीपनम् ॥ १५ ॥<br>
इति पीयूषवर्षेण तया सिक्तैव मैथिली ।<br>
अनलानिलयोश्चक्रे नमस्कारं मनखिनी ।। ५७१ ॥<br>
दग्ध्वा दशास्यनगरीं ज्वलनेन बलीयसा ।<br>
पश्चात्तापाकुलश्चिन्तामवाप पवनात्मजः ॥ ५७२ ॥<br>
अहो प्रमादिना मोहादसमीक्षितकारिणा ।<br>
क्रुद्धेन दहता लङ्कां मया दग्धैव जानकी ॥ ५७३ ॥<br>
धीरास्ते कीर्तिशुभ्राणां भाजनं सर्वसंपदाम् ।<br>
न ये प्रचण्डकोपाग्नेर्यान्ति क्रीडापतङ्गताम् ॥ ५७४ ।।<br>
यदर्थे विपुलः क्लेशः कृतः सैव हता मया ।<br>
तरोः फलाभिकामेन मूलमुन्मूलितं पुनः ॥ ५७५ ॥<br>
मूढेन कार्यसर्वस्वं स्वहस्तेन हतं मया ।<br>
अस्मिन्नेव पताम्यग्नौ घोरे चा मकराकरे ॥ ५७६ ॥<br>
सिद्धोऽप्यर्थः प्रनष्टो मे चपलस्य प्रमादिनः ।<br>
काकतालीयसंप्राप्तो विभवः कुमतेरिव ॥ ५७७ ॥<br>
निमित्तानि च पश्यामि शुभशंसीनि केवलम् ।<br>
अप्यग्निना दक्षिणेन रक्षिता सा पतिव्रता ।। ५७८ ॥<br>
इति चिन्ताकुलः क्षिप्रं मारुतिर्व्योमचारिणाम् ।<br>
स्थितां शुश्राव वैदेहीमाश्चर्यकथने मिथः ।। ५७९ ।।<br>
ततः प्रहृष्टोऽतिजवादशोकवनिकां पुनः ।<br>
गत्वा दृष्ट्वा च वैदेहीं समाश्वास्याभिवाद्य च ॥ ५८० ॥<br>
आरुरोह गिरेः शृङ्गं समुद्रं तर्तुमुद्यतः ।</p>
<hr>
<p>१. &lsquo;चिन्तां प्रपेदे शा०.</p>
<p>मारुतिः सत्त्वसंपन्नः सोत्साह इव वीर्यवान् ।। ५८१ ॥<br>
लङ्घानाकान्तिगुरुणा भूधरस्तेन पीडितः ।<br>
स त्रिंशद्योजनोत्सेधः क्षणात्क्षितिसमोऽभवत् ॥ ५८२ ॥<br>
ततः स गगनं शाणोल्लीढनीलमणिप्रभम् ।<br>
व्यगाहत महोत्साहः सहस्रांशुरिवापरः ।। ५८३ ॥<br>
पितुः समानचरितः स्कन्धवन्धयुतान्पुरः ।<br>
क्षिपन्स मेघसंघातान्योगाभ्यासमिवाकरोत् ॥ ५८४ ॥<br>
मैनाकं पुनरङ्गुल्या स्पृष्ट्वा प्रीत्यर्थमुद्गतम् ।<br>
द्रुमैः श्यामां गिरितटीं स ददर्शोदधेस्तटे ॥ ५८५ ॥<br>
तस्योरुवेगमाकर्ण्य नादं चानन्दलक्षणम् ।<br>
जगाद जाम्बवान्हर्षादङ्गदं भङ्गदं द्विषाम् ॥ ५८६ ॥<br>
कृतार्थो नूनमायातस्तरखी मारुतात्मजः ।<br>
यदस्य श्रूयते वेगनिर्घोपो बलवत्तरः ।। ५८७ ॥<br>
एष संदृश्यते दूरान्मारुतिमहसां निधिः ।<br>
सुपर्ण इव सावेगः सुमेरुरिव पक्षवान् ।। ५८८ ।।<br>
इति जाम्बवतो वाक्यमाकर्ण्य हरियूथपाः ।<br>
समुत्थायोन्नतग्रीवा ददृशुस्तं सविस्मयाः ॥ ५८९ ॥<br>
वृक्षानन्ये समारुह्य शिखराणि गिरेः परे ।<br>
प्रहर्षविवशास्तस्थुर्हनुमद्दर्शनोत्सुकाः ॥ ५९० ॥<br>
समापतन्तं वेगेन तं प्लवंगगणाः पराः ।<br>
कृताञ्जलिपुटाः सर्वे प्रणेमुः प्रणयानताः ।। ५९१ ॥<br>
निपत्य मारुतिस्तूर्णं महेन्द्रगिरिशेखरे ।<br>
निषसाद कृतातिथ्यः पादपैः पुष्पवर्षिभिः ॥ ५९२ ॥<br>
तं निशाचरशस्त्रास्त्रलेखोल्लिखितविग्रहम्!<br>
परिप्वज्याङ्गदमुखाः प्रीतेरन्तं न लेभिरे ॥ ५९३ ॥<br>
स प्रणम्य गुरुं वृद्धं जाम्बवन्तं कृताञ्जलिः ।</p>
<hr>
<p>१. &lsquo;स्कन्धवद्विधुतान्&rsquo; स्व; &lsquo;स्कन्धवन्धधुरान्&rsquo; शा..</p>
<p>युवराजं च सानन्दं देवी दृष्टेत्यभाषत ।। ५९४ ॥<br>
तस्य सुस्पष्टदंष्ट्रांशुसुधाधाराकुलं वचः ।<br>
जीवप्रदं कपिवराः श्रोत्राञ्जलिपुटैः पपुः ॥ ५९५ ।।<br>
कथं दृष्टेति पृष्टोऽत्र मारुतिर्वालिसूनुना ।<br>
वैदेहीदर्शने सर्व यथावृत्तं न्यवेदयत् ॥ ५९६ ॥<br>
इति हनुमत्पुनरागमनम् ॥ १६ ॥<br>
दृष्टां जनकजां श्रुत्वा सतीं शोकानलाकुलाम् ।<br>
भग्नामशोकवनिका किंकरांश्च निपातितान् ।। ५९७ ॥<br>
जम्बुमालिमुखान्वीरानक्षं च क्षितिपात्मजम् ।<br>
दग्धां च निखिला लङ्का प्रहृष्टोऽवददङ्गदः ॥ ५९८ ॥<br>
मारुते शत्रुशल्येन सुहृदानन्ददायिना ।<br>
कृतकृत्येन भवता कृतं कृत्यं यथोचितम् ।। ५९९ ।।<br>
अहो महत्त्वयैवाग्र्यं भुवनाक्रान्तिजं यशः ।<br>
प्राप्तं प्रतापनिधिना देवेनेव विवस्वता ॥ ६०० ॥<br>
प्रभूनां सुहृदां चित्ते कार्यकाले स्फुरन्ति ये ।<br>
तेषां सिद्धार्थयशसां धन्यानां साधु जीवितम् ॥ ६०१॥<br>
महत्ते पौरुषोद्योगविपुलोत्साहसेवनम् ।<br>
भयादिवातिकुटिलं दैवमप्यनुवर्तते ॥ ६०२ ।।<br>
विलङ्घितोऽधिर्भवता सती दृष्टा च जानकी ।<br>
परिभूतश्च पौलस्त्यः कर्तव्यं किमतः परम् ।। ६०३ ।।<br>
अधुना तां समाहृत्य सतीं हत्वा च रावणम् ।<br>
भवद्भिः सहितो वीरैर्द्रष्टुमिच्छामि राघवम् ॥ ६०४ ।।<br>
इन्द्रजिद्यदि मायावी दिव्यास्त्रग्रामदुःसहः ।<br>
तथापि न वयं तेषां युद्धे परिभवात्सदम् ॥ ६०५ ॥<br>
कथयामि ध्रुवं शक्ति तद्वधे स्वयमात्मनः ।<br>
परात्मनिन्दाश्लाघासु मौनिनो हि मनीषिणः ॥ ६०६ ॥</p>
<p>अस्य जाम्ववतः शौर्यस्तवेन वयमीश्वराः ।<br>
वक्तुं रविप्रतापस्य प्रमाणं कः प्रगल्भते ॥ ६०७ ॥<br>
मारुते दृष्टसारस्त्वं क्षणदाचरसंक्षये ।<br>
तवास्मिन्विक्रमारम्भे पुनरुक्ता गुणस्तुतिः ॥ ६०८ ॥<br>
अयं च सततं तुल्यः पनसो मनसो जवी ।<br>
न कस्यैतत्सुविदितं यः क्षमस्त्रिजगज्जये ॥ ६०९ ॥<br>
नलो न लोके विदितो यदि विक्रमकर्मसु ।<br>
तध्यभ्रेऽह्नि न जानाति जनो जाने दिवाकरम् ॥ ६१० ।।<br>
स्थितौ च मैन्दद्विविधौ कार्येऽस्मिन्नश्विनः सुतौ ।<br>
याभ्यां जित्वा सुरान्पीतं पीयूपं यशसा सह ॥ ६११ ॥<br>
अनादिष्टोऽपि रामेण सुग्रीवेण च मानिना ।<br>
अस्सद्विधानामुचितो दशाननवधोद्यमः ॥ ६१२ ॥<br>
समर्थानां परार्थेषु प्रार्थना क्वोपयुज्यते ।<br>
स्वयं प्रतापयत्यर्कः पृथ्वीं शेषो विभर्ति च ॥ ६१३ ॥<br>
तस्माल्लङ्कामितो गत्वा करोम्येष यथोचितम् ।<br>
सीता दृष्टा न चानीता वक्तुमित्युत्सहे कथम् ।। ६१४ ॥<br>
इत्यङ्गदवचः श्रुत्वा वृद्धः प्रोवाच जाम्बवान् ।<br>
अवाच्यं कृतमप्येतत्काकुत्स्थाय न रोचते ॥ ६१५ ॥<br>
रामेण रावणवधः प्रतिज्ञातो जनाग्रतः ।<br>
स कथं तद्विसंवादं सहते सत्यसंगरः ॥ ६१६ ॥<br>
मनोरथक्षयायैव तस्यायं त्वत्समुद्यमः ।<br>
सेयं यदि परा भक्तिः तस्मिन्का नाम वैरिता ।। ६१७ ॥<br>
शत्रुस्ते निहतोऽसाभिरिति रामस्य नेप्सितम् ।<br>
प्रच्छादनं प्रतापस्य न सहन्ते हि मानिनः ।। ६१८ ॥<br>
तस्माद्यथोक्तं कृत्वैव गच्छामो रघुनन्दनम् ।<br>
इति ब्रह्मसुतेनोक्ते तथेत्यूचुः प्लवंगमाः ॥ ६१९ ॥</p>
<hr>
<p>१. &lsquo;ऽभिमानिनः&rsquo; शा..</p>
<p>ततः प्रमोदसमदा वारणा इव वानराः ।<br>
गन्तुं समुद्ययुर्वीरा वालिवायुसुताग्रगाः ।। ६२० ॥<br>
ते निरन्तरसंघातघनग्रस्तनभस्तलाः ।<br>
हर्षाधिकजवा जग्मुः सुपक्षा इव भूधराः ।। ६२१ ।।<br>
व्यस्ताभ्रकञ्चुकैस्तेषां लाङ्गुलैर्वलितैर्भुहुः ।<br>
भोगिभोगनिभैर्व्याप्तं खं पातालमिवावभौ ॥ ६२२ ॥<br>
रामाय प्रियमाख्यातं सोत्कण्ठाः समरोत्सुकाः ।<br>
ते सुग्रीवप्रियं प्रापुः क्षणान्मधुवनं महत् ॥ ६२३ ।।<br>
मधूनि तत्र दिव्यानि पीयूषरसवन्ति च ।<br>
खयंग्रेहांणि हरयो हनुमन्तं ययाचिरे ॥ ६२४ ॥<br>
हनुमानपि संहृष्टस्तेषामर्थे कृताञ्जलिः ।<br>
युवराजं मधुवनप्रवेशाज्ञामयाचत ॥ ६२५ ॥<br>
यथेष्टमत्र क्रियतां मधुपानाशनोत्सवः ।<br>
इत्यङ्गदाज्ञया तूर्णं विविशुः कपयः समम् ॥ ६२६ ॥<br>
ते प्रदिश्यामृतमयं दिव्यामोदं फलासवम् ।<br>
मधु भुक्त्वा यथाकामं मदेन मदनिर्भराः ॥ ६२७ ॥<br>
वृक्षानारुरुहुः केचित्केचिद्युयुधिरे फलैः ।<br>
अपरे जहसुर्नादैः शाखाश्चान्ये ललम्बिरे ॥ ६२८ ।।<br>
धावद्भिश्च पतद्भिश्च कर्षद्भिश्च परस्परम् ।<br>
प्रनृत्यद्भिश्च कपिभिः सर्वं वनमकम्पत ।। ६२९ ।।<br>
तैनिषेधरुषा मत्तैस्ताडितः काननाधिपः ।<br>
तानद्रवद्दधिमुखः कोपादुद्यम्य पादपम् ।। ६३० ॥<br>
तमभ्येत्याङ्गन्दः कोपात्परित्यज्यार्यगौरवम् ।<br>
भुवि निप्पिप्य विदधे भग्नोरुभुजकंघरम् ।। ६३१ ।।</p>
<hr>
<hr>
<p>१. &lsquo;फलामि&rsquo; ख: शा०.</p>
<p>स मोहमूर्छानिःस्पन्दः शनकैर्लब्धजीवितः ।<br>
प्रययौ यत्र सुग्रीवः काकुत्स्थाम्यां सह स्थितः ॥ ६३२ ॥<br>
इति मधुवनविलोपनम् ॥ १७ ॥<br>
निपत्य गगनात्तूर्णं पादयोः प्लवगप्रभोः ।<br>
स कृच्छ्रेण पृथुश्वासस्खलिताक्षरमभ्यधात् ॥ ६३३ ॥<br>
देव दिव्यं तवोद्यानं त्रिदशैरप्यर्पितम् ।<br>
अगदप्रमुखैर्भुक्तं प्रहारैरभिहन्य माम् ॥ ६३४ ।।<br>
वलान्मधूनि पीतानि तानि दिव्यरसानि तैः ।<br>
तद्विधं ते न चेष्टन्ते मृत्युना तेन चोदिताः ॥ ६३५ ॥<br>
श्रुत्वा दधिमुखेनैतत्कथितं वानरेश्वरः ।<br>
किमेतदिति पृष्टश्च लक्ष्मणेन तदाभ्यधात् ॥ ६३६ ॥<br>
अवश्यं जानकी दृष्टा हनुमत्प्रमुखैः सती ।<br>
न तेषामकृतार्थानामेवंरूपो भवेन्मदः ॥ ६३७ ।।<br>
स्वाधीनमङ्गदादीनां कामं मधुवनं मम ।<br>
विश्रान्तास्तूर्णमायान्तु मद्गिरा ते तरखिनः ।। ६३८ ॥<br>
इति ब्रुवाणे सुग्रीवे सादरं विगतक्लमः ।<br>
सौमित्रिणा तथेत्युक्त्वा ययौ दधिमुखः क्षणात् ॥ ६३९ ।।<br>
स प्रसाद्याङ्गदमुखान्प्रशान्तमदविप्लवान् ।<br>
भर्तुः शासनमादाय गुणोदारानपूजयत् ॥ ६४० ।।<br>
ततस्ते रामसुग्रीवदर्शनाभ्यधिकोत्सुकाः ।<br>
ययुर्व्योम्ना समुत्पत्य नन्दन्तो जलदा इव ॥ ६४१ ।।<br>
रामलक्ष्मणसुग्रीवान्दूरादालोक्य सादरान् ।<br>
अवरुह्याम्बरात्तूर्णं पद्भ्यामभिमुखं ययुः ॥ ६४२ ॥<br>
अद्गदप्रमुखा वीरास्ते भारुतिपुरःसराः ।<br>
प्रभुं ववन्दिरे तेन सानन्दमभिवन्दिताः ॥ ६४३ ॥<br>
इति वानरप्रत्यागमनम् ॥ १८॥</p>
<p>ततो जगाद हनुमान्प्रणम्य रघुनन्दनम् ।<br>
प्रीतिप्रसादितेनाक्ष्णा सुग्रीवेण निरीक्षितः ।। ६४४ ॥<br>
देव देववधूः श्लाघ्या सती जीवति जानकी ।<br>
दृष्टा च संक्षयक्लिष्टा लेखेव शशिलक्ष्मणः ॥ ६४५ ॥<br>
श्रुत्वैतदमृतावादसोदरं हनुमद्वचः ।<br>
ऊचे रामः शिखण्डीव नवाम्भोदस्वनोदितः ।। ६४६ ॥<br>
दिष्टया जीवति वैदेही देहबद्धा धृतिर्मम ।<br>
कथं दृष्टा क वा दृष्टा कथं वा मयि वर्तते ॥ ६४७ ॥<br>
मद्वियोगेन महता तन्वी प्रतनुतां गता ।<br>
कान्तिमात्रावशेषेण मन्ये सा वपुषा स्थिता ॥ ६४८ ॥<br>
इत्युक्ते रघुनाथेन जगाद पवनात्मजः ।<br>
पारेसमुद्रं लङ्कायां मया दृष्टा तव प्रिया ॥ ६४९ ॥<br>
एकवेणीव्रता दीर्घध्याननिश्चललोचना ।<br>
मलिना गाढशोकाग्निधूमेनेवाश्रुवर्षिणी ॥ ६५० ।।<br>
दशाननगृहोद्याने राक्षसीभिः सुरक्षिता ।<br>
लक्षिता त्वद्वियोगेन तप्तनिश्वासलक्ष्मणा ॥ ६५१ ॥<br>
यत्तस्यास्तीव्रचारित्रतपोदीप्तेन चक्षुषा ।<br>
नाद्यापि दग्धः पौलस्त्यः सा तस्यापि प्रगल्भता ।। ६५२ ।।<br>
अथ वा प्लुष्ट एवासौ तत्प्रकोपकृशानुना ।<br>
त्वद्वाणमाला येनास्मिन्हेतुमात्रं भविष्यति ॥ ६५३ ।।<br>
इत्युक्त्वा विस्तरेणास्सै सीतासंदेशभाषितम् ।<br>
अभिज्ञानकथां तस्याः स्ववृत्तं च न्यवेदयत् ॥ ६५४ ॥<br>
निखिलं विनिवेद्याथ मारुतिर्मेथिलीवचः ।<br>
रामस्य प्रत्ययायैव ददौ तं वेणिकामणिम् ॥ ६५५ ॥<br>
रामोऽपि मणिमादाय बाप्पाम्बुभिरपूरयत् ।<br>
विरहानलसंतप्तं तस्या मूर्तमिवाशयम् ॥ ६५६ ।।</p>
<hr>
<p>१. &lsquo;वित्फारिताक्षेण&rsquo; शा.. २. &lsquo;कृता&rsquo; शा०.</p>
<p>ततः स विदधे रत्नं दयितादयितं हृदि ।<br>
चिरप्रवासादायातं स्थिरं धैर्यमिवात्मनः ॥ ६५७ ॥<br>
धृतिं लेभे परिप्वज्य स श्लाघ्यां पावनेस्तनुम् ।<br>
वैदेहीदर्शनेनेव यातामतिपवित्रताम् ॥ ६५८ ॥<br>
सोऽब्रवीत्सुमहत्कर्म कुर्वतो मारुते तव ।<br>
यशः स्फीतं भवाम्भोधौ यादमक्षयसेतुताम् ॥ ६५९ ॥<br>
सुहृदं च प्रभूणां च बन्धूनां स्वजनस्य च ।<br>
मनोरथफलप्राप्त्यै त्वद्विषो जायते जनः ॥ ६६० ॥<br>
इत्युक्त्वा वल्लभाप्राप्तिसंकल्पाकृष्टमानसः ।<br>
रामः समुद्रतरणं मध्ये विघ्नममन्यत ।। ६६१ ।।<br>
स चिरं सागरं ध्यात्वा वियोगमिव दुस्तरम् ।<br>
पपात विस्मृतधृतिर्विपुले दुःखसागरे ॥ ६६२ ।।<br>
तं शोकविवशं ज्ञात्वा मकराकरचिन्तया ।<br>
जगाद प्रणयानम्रः सुग्रीवो मित्रवत्सलः ॥ ६६३ ॥<br>
कोऽयं तवापि विदुषः सुमतेधैर्यवारिधेः ।<br>
विक्रमावसरे व्यस्तविवेकः शोकविप्लवः ॥ ६६४ ॥<br>
त्यज्यतां हृदयादर्शश्यामिकां स्नेहदूतिकाम् ।<br>
शुचं वैक्लव्यजननीं क्लेशपाशपिशाचिकाम् ॥ ६६५ ॥<br>
उत्साहशत्रुणानेन शोकः शोकेन वर्धते ।<br>
संचयेन कदर्यस्य लोभाभ्यास इवानिशम् ।। ६६६ ।।<br>
उत्साहदर्पदयिताः कालेऽसिन्विजयोर्जिताः ।<br>
उचिताः शितशस्त्रास्त्रपरुपाः पौरुपश्रियः ।। ६६७ ॥<br>
पप्रच्छ दुर्गरचनां लङ्कायां पवनात्मजम् ।<br>
सोऽब्रवीत्परिस्वागुप्तवप्रप्राकारदुर्गमा ।। ६६८ ॥<br>
परिघार्गलितद्वारप्रकटाज्वालमालिनी ।<br>
यन्त्रशस्त्रास्त्रसंबाधा त्रिकूटोत्तुङ्गशायिनी ॥ ६६९ ।।</p>
<hr>
<p>१. धैर्यं साक्षादिवात्मनः शा०. २. &lsquo;कान्ति&rsquo; शा०. ३. दुस्तरे&rsquo; शा०, ४.
&lsquo;मोह&rsquo; शाक.</p>
<p>अदृश्या त्रिदशैर्लङ्का नदी निर्झरशालिनी |<br>
रक्षसां प्रयुतं तत्र पूर्वद्वाराभिसंश्रयम् ॥ ६७० ॥<br>
पद्मं तत्रोत्तरद्वारि पश्चिमे द्वारि चार्बुदम् ।<br>
नियुतं दक्षिणद्वारि शूलमुद्गरधारिणाम् ।<br>
वारेण तिष्ठति न्यस्तं रावणेन दिवानिशम् ॥ ६७१ ॥<br>
क्रियतामुद्यमस्तूर्णं रघुनाथ रिपुक्षये ।<br>
दुर्गमं त्वत्प्रतापस्य दैवस्येव न युज्यते ॥ ६७२ ।।<br>
इति रामः प्रहृष्टस्य श्रुत्वा हनुमतो वचः ।<br>
सुग्रीवमवदनीत्या दयितादर्शनोत्सुकः ॥ ६७३ ॥<br>
अमिन्मुहूर्ते विजये मध्याह्ने शुभलक्षणे ।<br>
उत्तराफाल्गुनीयुक्ते जययात्रा ममोचिता ॥ ६७४ ॥<br>
इत्युक्त्वा सह संनद्वैर्वानरानीकनायकैः ।<br>
नील सेनाग्रगं कृत्वा प्रतस्थे रघुनन्दनः ।। ६७५ ॥<br>
मध्ये प्लवंगसैन्यानां राघवः पवनात्मजम् ।<br>
ययौ श्रीमान्समारुह्य वैनतेयमिवाच्युतः ॥ ६७६ ॥<br>
लक्ष्मणोऽप्यङ्गदारूढः सुग्रीवाग्रगमग्रजम् ।<br>
जगाद जयशंसीनि निमित्तानि विलोकयन् ॥ ६७७ ॥<br>
एष वाति सुस्वस्पर्शः पवनः शुभसूचकः ।<br>
सर्वथैवार्य पर्याप्तस्तव हस्तगतो जयः ॥ ६७८ ॥<br>
ग्रहाः सूर्यादयो व्योम्नि प्रसन्नास्तरुणार्चिपः ।<br>
तवोदयं वदन्त्येते त्रिशङ्कुश्च महीपतिः ।। ६७९ ।।<br>
विशाखाख्यं च नक्षत्रं रघूणां निरुपप्लवम् ।<br>
मूलं राक्षसनक्षत्रं पीडितं धूमकेतुना ॥ ६८० ॥<br>
शंसन्ति मैथिलीलाभं दक्षिणा मृगपक्षिणः ।<br>
भ्रातुः श्रुत्वेति काकुत्स्थः प्रीतिं सीतामिवासवान् ।। ६८१ ॥<br>
पूरिताशावकाशेन कपिसैन्येन सर्पता ।</p>
<p>स बभौ सागरेणेव सेवितः क्षोभभीरुणा ॥ ६८२ ॥<br>
विन्ध्याचलमतिक्रम्य मलयं च महागिरिम् ।<br>
रामः प्राप्य महेन्द्रादि ददर्श मकराकरम् ।। ६८३ ॥<br>
तरङ्गैः पवनावेगतुङ्गैरालम्धिताम्बरम् ।<br>
दीप्तरत्नप्रभागर्भैः सतडिद्भिरिवाम्बुदैः ॥ ६८४ ॥<br>
फणारत्नांशुकपिशैलद्धिर्व्यालमण्डलैः ।<br>
वढवाग्निस्फुलिङ्गाङ्कैर्धूमावर्तैरिवावृतम् ॥ ६८५ ॥<br>
शुभ्रात्रेण स्फुरत्फेनं नमसा मिश्रतां गतम् ।<br>
सत्संगतमिवाजस्रमविघातान्तरं परैः ॥ ६८६ ।।<br>
तं महाशयमालोक्य वन्धुप्रीत्यैव सागरम् ।<br>
अवरुह्य महेन्द्राग्रात्काकुत्स्थोऽव्धितटीं ययौ ॥ ६८७ ।।<br>
तटमालानिविष्टेषु कपिसैन्येषु सर्वतः ।<br>
निपसाद स्वयं रामो वेलाकूलशिलातटे ॥ ६८८ ।।<br>
इति समुद्रदर्शनम् ॥ १९॥<br>
ततः कल्लोलसंघट्टघोषट्टितदिक्तटे ।<br>
तटे निविष्टः सुग्रीवं जगाद रघुनन्दनः ॥ ६८९ ॥<br>
एप सत्त्वनिधिः श्रीमानपारः पाथसां निधिः।<br>
अधुना तरणोपायस्तूर्णमस्मिन्विचिन्त्यताम् ॥ ६९० ॥<br>
अप्रमत्तास्तु देशेऽस्मिन्भवन्तु हरियूथपाः ।<br>
विनिवेशश्च सैन्यानां यथास्थानं निधीयताम् ॥ ६९१ ॥<br>
मन्त्रश्च क्रियतामसिन्पृथक्संभूय वा क्षणम् ।<br>
कार्यमेतदनल्पं हि समुद्रस्यास्य लञ्चनम् ॥ ६९२ ।।<br>
आरम्भाः पुरुषद्रव्यदेशकालफलोचिताः ।<br>
विनिपातप्रतीकारैः कार्यसिद्धिविधायिनः ।। ६९३ ।।<br>
इति सुग्रीवमादिश्य शनैः सौमित्रिमब्रवीत् ।</p>
<hr>
<p>१. &lsquo;कपिलै&rsquo; का ख.</p>
<p>शोकसंतप्तनिश्वासैः शोपयन्निव सागरम् ॥ ६९४ ॥<br>
अहन्यहनि भावानां म्लानिः समुपजायते ।<br>
अयं तु मे नवीभूतः शोकः सीतावियोगजः ॥ ६१५ ।।<br>
मद्वियोगाग्नितापेन सा तन्वी तनुतां गता ।<br>
वृत्तिः परार्थनादैन्यभीरोरिव यशस्विनः ॥ ६९६ ॥<br>
इयतीं भूमिमुल्लङ्घ्य सीतां दृष्ट्वा समीरणः ।<br>
एप बन्धुरिवाश्वासकारी स्पृशति मां पुनः ॥ ६९७ ॥<br>
असौ सुधापरिचयी धन्योऽयं मे मनोरथः ।<br>
क्षणेन शतशो दृष्ट्वा सीतां स्पृष्ट्वाभ्युपैति सः ॥ ६९८ ॥<br>
इमं महाजलनिधिं वियोगाचलदुःस्थिरम् ।<br>
अपि पश्येयमुल्लङ्घय वैदेहीचरणाम्बुजम् ॥ ६९९ ॥<br>
जीवन्ती तामहं श्रुत्वा संप्रति श्रोत्रजीवितः ।<br>
कदा दृष्ट्वा भविष्यामि चिरं लोचनजीवितः ॥ ७०० ।।<br>
निमेषलेशोऽप्यगमद्विघ्नतां यद्विलोकने ।<br>
व्यवधानं कथं मध्ये तस्या जलधिमुत्सहे ॥ ७०१ ॥<br>
आरम्भमात्रसाध्येऽपि दयितादर्शनोत्सवे ।<br>
प्रतीक्ष्यते च मे चेतः क्षणमप्यधिकोत्सुकम् ।। ७०२ ।।<br>
अपैति हृदयैः कीर्णा नेयं मे विरहव्यथा ।<br>
जन्तोर्ललाटफलके लिखितेवाक्षरावली ।। ७०३ ॥<br>
इति प्रलापिनः श्रुत्वा सौमित्रिर्जानकीपतेः ।<br>
प्रदध्यौ विविधोपायैर्महोदधिविलङ्घनम् ।। ७०४ ॥<br>
ततः शनैः प्रयातेऽह्रि बभूव तमसा जगत् ।<br>
चक्रवाकवियोगाग्निधूमेनेवान्धकारितम् ॥ ७०५ ।।<br>
इति क्षेमेन्द्रविरचिते रामायणकथासारे मुन्दरकाण्डम् ।</p>
<hr>
<p>१. &lsquo;मनस्विनः&rsquo; शा०. २.&lsquo;याम&rsquo; शा०,</p>
<p>३. &lsquo;मुहुः&rsquo; शा.</p>
<p>अस्सिन्नवसरे वृद्धा जननी रक्षसां प्रभोः ।<br>
उवाच धीमतां धुर्यं पुत्रं निशि विभीषणम् ॥ १ ॥<br>
विचित्य निखिला लङ्कां रावणातङ्ककारिणा ।<br>
तेन वानरवीरेण दृष्टा राघववल्लभा ॥२॥<br>
जनापवादमूलोऽयं राज्ञः किल्विषपल्लवः ।<br>
प्रत्यासन्नफलप्रायः प्रौढो दुर्नयपादपः ॥ ३ ॥<br>
शत्रुसंतोषजननी मुहृदुःखविधायिनी ।<br>
अधर्मकर्मणि मतिर्भूभुजां क्षयदूतिका ॥ ४ ॥<br>
निःशङ्कं पातकं कृत्वा रमते विभवेषु यः ।<br>
पीत्वा हालाहलं घोरं मालाकण्ठः स नृत्यति ॥ ५ ॥<br>
शुचिशीलदुकूलिन्यो यशश्चन्दनचर्चिताः ।<br>
गुणरक्ताः सतां सत्यं प्रभावाभरणः श्रियः ॥ ६॥<br>
त्यजन्ति मूर्खं दुर्वृत्तं धर्महीनं प्रमादिनम् ।<br>
गुणवर्गानुसारिण्यः स्वभावेन विभूतयः ॥ ७ ॥<br>
दोषासक्तिर्गुणद्वेषः श्रीविनाशस्य लक्षणम् ।<br>
पतिष्यतां मतिः प्रायः किल्विपाभिनिवेशिनी ॥ ८ ॥<br>
सीतामिह स्थितां ज्ञात्वा व्यक्तं तस्य कपेर्गिरा।<br>
रामः करिष्यति शरैः क्षणाक्षोणीमराक्षसाम् ॥ ९ ॥<br>
स्वरदूपणसंहारकारिणस्तस्य विक्रमम् ।<br>
रक्षःकङ्कालमालिन्यो वदन्ति वनभूमयः ॥ १० ॥<br>
प्रौढः प्रतापो रामस्य रावणस्य च दुर्नयः ।<br>
सर्वथायं प्रवृत्तोऽग्निः शुष्केन्धनसमागमः ॥ ११ ।।<br>
पश्य विद्वेपिणो राज्ञो मन्त्रतन्त्राभिवर्तिनः ।<br>
व्याधयो दुर्वलस्येव निधनायैव शत्रवः ॥ १२ ॥<br>
निपात्यते सुखेनैव शत्रुभिर्व्यसनी जनः ।<br>
कल्लोलिनीकूलजलैश्छिन्नमूल इव द्रुमः ॥ १३ ॥</p>
<hr>
<p>१. &lsquo;नित्यं शा</p>
<p>विचिन्त्य राघवं पुत्र महन्मे जायते भयम् ।<br>
दारापहारकुपितं कथमुत्सहते युधि ।। १४ ॥<br>
कालं व्यालं गले कृत्वा धृत्वा मूर्त्ं हुताशनम् ।<br>
दंष्ट्रामाक्रम्य सिंहस्य मूढः शेते दशाननः ॥ १५ ॥<br>
पौलस्त्यस्य प्ररूढोऽयं विनाशविषपादपः ।<br>
स लङ्काज्वलनो यस्य नवः किसलयोद्गमः ॥ १६ ॥<br>
वात्सल्यं यदि ते भ्रातुस्तद्गत्वा ब्रूहि तं हितम् ।<br>
श्रियं सहायुषा येन संत्यजन्नोन्नतोन्नताम् ॥ १७ ॥<br>
इत्युक्त्वा राक्षसेन्द्रस्य युक्तं माता विभीषणम् ।<br>
विरराम चिरं ध्यात्वा दुःसहं रामविक्रमम् ॥ १८ ॥<br>
इति विभीषणमातृवाक्यम् ॥ १॥<br>
ततः प्रभाते विस्फाररत्नादिशिखरोपमम् ।<br>
ययौ विभीषणस्तूर्णं दशकंधरमन्दिरम् ॥ १९ ॥<br>
स प्रविश्य सभासीनं महामात्यैः समावृतम् ।<br>
ददर्श तेजसां राशिं शेखरं त्रिदशद्विषाम् ॥ २० ॥<br>
सुरकिंनरगन्धर्वनिषेधप्रभविष्णुभिः ।<br>
वेत्रिभिर्भ्रूसमुत्क्षेपनिवारितजनस्वनम् ।। २१ ॥<br>
रूढवज्रशिखोल्लेखगण्डस्थगितकुण्डलम् ।<br>
प्रणताननुगृह्णन्तं सामन्तानवलोकनैः ॥ २२ ॥<br>
त्यक्तालका कुबेरेण चिरशून्यामरावती ।<br>
ध्वस्तपातालमित्यादिसंदेशे श्रवणोत्सुकम् ॥ २३ ॥<br>
तापं संहर तिग्मांशो नीचैर्गच्छ समीरण ।<br>
मौनी भवाग्रे त्वमिति प्रोद्गताग्रेसरस्व नः ॥ २४ ॥<br>
वक्षःप्रकारगम्भीरतन्भसंभारदोर्द्रुमम् ।<br>
अधृष्यं सर्वभूतानां कारागारमिव श्रियः ॥ २५ ॥</p>
<hr>
<p>१. &lsquo;मूर्ध्नि&rsquo; शा.. २. &lsquo;मात्वशतैर्वृतम् शा.. ३. &lsquo;स्खलित&rsquo; क-स,</p>
<p>लङ्केश्वरं समालोक्य रत्नाभरणभास्वरम् ।<br>
सुरस्त्रीचामरोल्लासविलाप्तोल्लुलितांशुकम् ।। २६ ।।<br>
प्रणम्य सूचिता भिक्षा प्रणयेन विभीषणः ।<br>
भेजे तद्भ्रूविनिर्दिष्टं प्रीतिशासनमासनम् ॥ २७ ॥<br>
निवातसुप्तजलधिप्रभे निःशब्दनिश्चले।<br>
तस्मिन्सदसि गम्भीरे प्रगल्भः सोऽभ्यधात्प्रभुम् ॥ २८ ॥<br>
इयं सुरासुरादेशजययात्रोत्सवाशिषाम् ।<br>
भाजनं भवतो लक्ष्मीरक्षीणोत्साहलक्षणा ॥ २९ ॥<br>
इयती भूमिमारूढा संपत्संपन्नपौरुपा ।<br>
लज्जैषा महती याति यदि दुर्नयवाच्यताम् ॥ ३० ॥<br>
विभूतिरयशःस्पृष्टा शिष्टाचारोज्झिता मतिः ।<br>
चेप्टासाधुजनानिष्टा न भवत्युन्नतात्मनाम् ॥ ३१ ॥<br>
सुरासुरशिरोरत्नमालाललितशासनः ।<br>
प्रभावो विभवोद्गारः कस्यान्यस्य यथा तव ॥ ३२ ॥<br>
गुणमानकुलाचारप्रभावविनयादयः ।<br>
निपतन्त्युन्नतिं याता रूक्षास्तस्माद्विशेषतः ॥ ३३ ॥<br>
इयं श्रीनिरनुक्रोशा वेश्येयं बहुगामिनी ।<br>
सरागविमुखी नित्यं व्यसनिभ्यः पलायते ॥ ३४ ॥<br>
राजन्घोराणि दृश्यन्ते निमित्तानि गृहेपु नः ।<br>
यदैव रामस्य वधूः प्रविष्टा दुःखदूतिका ॥ ३५ ॥<br>
अग्निहोत्रे न भात्यग्निर्हविः क्रिमिकुलाकुलम् ।<br>
गजाश्वसंप्रहृष्टं च लङ्का क्रव्यादनादिता ॥ ३६ ॥<br>
तदेषां दुर्निमित्तानां प्रायश्चित्तमिद परम् ।<br>
यदेषा त्यज्यते तूर्णं काकुत्स्थायैव मैथिली ॥ ३७ ॥<br>
इति भ्रातुर्वचः श्रुत्वा मुखान्यालोक्य मन्त्रिणाम् ।<br>
निजगाद दशग्रीवः कोपजिह्मानताननः ।। ३८॥</p>
<p>भवद्भुजवलाधीना मम विश्वजयश्रियः ।<br>
मन्त्रतन्त्रानपेक्षिण्यः परां प्रौढिमुपागताः ॥ ३९ ॥<br>
यत्स्वजात्युचितं तेन कपिना चापलं कृतम् ।<br>
तस्य मानावलेपस्य मन्मन्त्रोपगमः क्षमः ॥ ४० ॥<br>
क्व गतः प्लवगो जीवन्कृत्वा लङ्कापराभवम् ।<br>
येनायमवकाशोऽस्य मन्त्रस्य विवृतः पुरः ॥ ४१॥<br>
अधमस्योचिता शत्रोर्नोपेक्षा न प्रतिक्रिया ।<br>
तस्मात्संदेहदोलायां मन्त्रस्यैव प्रयोजनम् ॥ ४२ ।।<br>
श्रेयान्मन्त्रो मतिष्वैक्यं मध्यमोऽप्यन्तरं गतः ।<br>
विवादद्वेषविक्लिष्टो मन्त्रः क्लेशफलोऽधमः ॥ ४३ ॥<br>
व्यसनी तापसोऽस्माकं चिन्तास्थानं न राघवः ।<br>
न मे तद्विक्रमे चिन्ता तपस्तस्य तु चिन्त्यताम् ॥ ४४ ॥<br>
इति राक्षसराजेन निर्दिष्टे मन्त्रिमण्डले ।<br>
ऊचे प्रहस्तः संचिन्त्य प्रणतः पृतनापतिः ॥ ४५ ॥<br>
देव देववधूव्यस्तवियोगस्य तव स्तवः ।<br>
गतो गतार्थतां विश्वविजयश्च नवो नवः ॥ ४६॥<br>
कुञ्जरारेर्मृगाघाते संरम्भः कोपयुज्यते ।<br>
न मन्त्रः क्रियते कश्चित्सहस्रांशोस्तमःक्षये ॥ ४७ ॥<br>
चिन्ताशान्तिपरा नित्यं मन्त्रैर्मन्दपराक्रमाः ।<br>
शुष्यन्ति सिद्धिमेषां तु विधत्ते विधिरन्यथा ॥ १८ ॥<br>
विक्रमोत्साहशीलानां सर्वत्राभग्नतेजसाम् ।<br>
स्पष्टता स्वयमायान्ति पन्थानः कुटिला अपि ॥ १९ ॥<br>
त्वत्रतापहतैश्चर्ये सहसैव शतक्रतौ ।<br>
लजां बृहस्पतिर्धत्ते स्वनयग्रन्थभारिकः ॥ ५० ॥</p>
<hr>
<p>१. &lsquo;पक्रमः&rsquo; शा०. २. &lsquo;न्यत्त&rsquo; शा०. ३. &lsquo;लनान्वितः स वनेषु नचोऽति भारवा.
हक: ख-शा..</p>
<p>पदच्युतः फलाहारस्तापसः काननाश्रयः ।<br>
कस्य शङ्कास्पदं नाम रामः परिमिताशयः ।। ५१ ॥<br>
सुग्रीवप्रमुखैः सार्धं यदि रामः समेष्यति ।<br>
का क्षतिर्नः कपिशिरःफलैः क्रीडा भविष्यति ॥ ५२ ।।<br>
साम साधुषु योक्तव्यं दानं लुब्धजनोचितम् ।<br>
भेदो हि शङ्किषु श्रेयान्दण्डस्तब्धेषु भेषजम् ॥ ५३ ॥<br>
छिन्नं हनुमता साम दानं नीचेषु नोचितम् ।<br>
क्व भेदो निःसहायस्य दण्डार्हा राघवः परम्!! ५४ ॥<br>
दुर्बलेन पुनश्छिन्नं साम रामेण सर्वदा ।<br>
बलिनोऽपि वयं कस्मान्नीचदर्पं सहामहे ॥ ५५ ॥<br>
प्रस्तुतो यदि रामस्य न दौरात्म्यात्परिक्षयः ।<br>
तत्कथं तद्विधो दूतस्त्वद्विधेषु विसृज्यते ।। ५६ ॥<br>
इयं सरलता राजन्यमयोऽपि विचिन्त्यते ।<br>
उपायाः क्वोपयुज्यन्ते भोगभोक्तसमागमे ।। ५७ ॥<br>
प्रहस्तेनेति कथिते वज्रदंष्ट्रपुरोगमाः ।<br>
दर्पान्धाः प्रवरामात्या दशकंधरमूचिरे ॥ ५८ ॥<br>
मन्त्रारम्भोऽयमस्थाने किमर्थं क्रियते वृथा ।<br>
नोचिता रिपुचर्चापि वानरेप्यल्पकेषु नः ॥ ५९ ॥<br>
देव कैलासकूटेपु विवुधार्यजयोर्जितम् ।<br>
रथचक्रसमुल्लेखैर्लिखितं भवताशयः ।। ६० ॥<br>
मयेन मायानिधिना दानवेन्द्रेण ते भयात् ।<br>
निजकन्याच्छलेनैव मूर्ता शक्तिरिवार्पिता ।। ६१ ॥<br>
पुराणि लोकपालानां भग्नोद्यानगृहाणि यत् ।<br>
त्वदाज्ञाध्वजपट्टस्य तद्भ्रुक्षेपस्य चेष्टितम् ॥ १२ ॥<br>
इति दर्पाद्रुवाणेपु महामात्येपु रावणः ।<br>
क्रोधाध्मातो महापार्श्वः श्वसन्नाग इवाभ्यधात् ॥ ६३ ॥</p>
<p>असमानजने साम कृपया यदि युज्यते ।<br>
तत्सौजन्यं जनो जातु भयमेवाभिमन्यते ॥ ६४ ॥<br>
मनुष्यस्य वधे देव चिन्तास्माकं न शोभते ।<br>
न जम्बुकवधे सिंहः स्वप्नेऽपि कुरुते मतिम् ॥ ६५ ।।<br>
अधुना स्वस्ति मन्त्राय मन्त्रिभ्यश्चायमञ्जलिः ।<br>
भृत्यलेशाज्ञया तूर्णं क्रियतां वानरक्षयः ॥ ६६ ॥<br>
सरामलक्ष्मणस्यास्य कपिसैन्यस्य भक्षणम् ।<br>
मह्यं भृत्याय भवता प्रमाणीक्रियतां विभो ।। ६७ ।।<br>
इति ब्रुवाणे दर्पान्धे महापार्श्वे मदोदरः ।<br>
कोपात्तद्वाक्यमाक्षिप्य जगाद जगतां रिपुः ॥ ६८ ॥<br>
पतङ्गपुत्तिकादंशपिपीलकसरीसृपाः ।<br>
वानरा वा कथं नाम शङ्कास्थानं भवादृशाम् ॥ ६९ ।।<br>
पराभवास्पदं कस्माद्वयं निर्जितनिर्जराः ।<br>
वनेषु लुब्धकैर्वध्या बलिनः केन वानराः ॥ ७० ॥<br>
मनोरथविकल्पानां स्वच्छन्दा कियती गतिः ।<br>
यैस्तृणीक्रियते मेरुर्मेरुतां नीयते तृणम् ।। ७१ ॥<br>
नूनं देव न जानीषे प्रभावं वयमात्मनः ।<br>
परमात्मा जगद्व्यापी खस्वभावमिवेश्वरः ।। ७२ ॥<br>
अपर्याप्ता हरिचमूः सालतालशिलायुधा ।<br>
कुक्षिकोणैकदेशेऽपि पर्याप्तं न हि भोजनम् ॥ ७३ ।।<br>
मद्दंष्ट्रायन्त्रसंघट्टनिप्पिष्टाः प्लवगा मिथः ।<br>
एकीभूता इव प्रीत्या यान्तु प्रेतपतेः पुरीम् ।। ७४ ॥<br>
इति तेषां वचः श्रुत्वा राक्षसानाममर्षिणाम् ।<br>
बभाषे भीषणं भ्रातुर्नाशं ज्ञात्वा विभीषणः ॥ ७९ ।।<br>
प्रमादमदमत्तानां श्वभ्रे निपततां बलात् ।<br>
मृणालतन्तुना केन क्रियते गतिसंयमः ॥ ७६ ॥</p>
<hr>
<p>१. &lsquo;मेन&rsquo; शा. २&rsquo;मिषः'शा..</p>
<p>आश्चर्यनिधये मायाविधये विधये नमः ।<br>
चिन्त्यमानोऽपि यः क्षिप्रं विदुषामपि वञ्चकः ॥ ७७ ॥<br>
छन्दानुगास्तव प्रायः प्रियाः स्वच्छन्दवादिनः।<br>
प्रियं वदन्ति न हितं यदेतेऽप्यत्र मन्त्रिणः ॥ ७८ ॥<br>
नमोऽस्तु प्रियवादिभ्यो धूर्तेभ्यः स्वामिनां पुरः ।<br>
ये पथ्यं कटुकं वक्तुं स्वप्नेष्वपि न शिक्षिताः ॥ ७९ ॥<br>
अमुष्मिन्विभवोद्याने शीर्णे तिष्ठन्ति न क्वचित् ।<br>
लक्ष्मीलताषट्चरणा धूर्ता मधुरवादिनः ।। ८० ॥<br>
ऐश्वर्यं यदि रक्ष्यं चेत्प्रियं यदि च जीवितम् ।<br>
तत्स्वयं त्यज्यतां तूर्णं काकुत्स्थायैव मैथिली ॥ ८१ ॥<br>
कथाशेपोत्सवा यावन्न लङ्का शून्यतां गता ।<br>
रामायैव स्वयं तावद्दीयतां देव मैथिली ॥ ८२ ।।<br>
अप्रमादी महोत्साहः स्थितः सद्धर्मवर्तमनि ।<br>
न रामः संयुगे जेतुं शक्यः सर्वैः सुरासुरैः ॥ ८३ ॥<br>
अपरित्यक्तशीलानां शूराणामप्रमादिनाम् ।<br>
सत्यव्रतानां धीराणां जयश्रीरपराङ्मुखी ॥ ८४ ।।<br>
गुणानुरागी लोकोऽयं प्रतिष्ठा लोकसंभवा ।<br>
प्रतिष्ठा यशसो मूलं यशोलुब्धा विभूतयः ॥ ८५ ।।<br>
नयानुयायिनी लक्ष्मीरप्रमादोदयो जयः ।<br>
प्रभावप्रभवा शक्तिर्गुणमार्गानुगं यशः ॥ ८६ ॥<br>
श्रीरियं नीतिनलिनी विलासकलहंसिका ।<br>
नश्यत्येव परित्रस्ता दृष्ट्वा दुर्नयदुर्दिनम् ॥ ८७ ॥<br>
जितेन्द्रियाणां संत्यक्तसङ्गानां विदितात्मनाम् ।<br>
योगिनां भूमिपालानां सफला मन्त्रसिद्धयः ।। ८८ ॥<br>
भव शीलधरो राजन्व्यसने मा कृथा मतिम् ।<br>
त्यक्त्वा कुमतिमायान्ति सदाचारं विभृतयः ।। ८९ ॥</p>
<hr>
<p>१.&lsquo;वः प्रि&rsquo; शा.</p>
<p>विघ्नन्ति बहवोऽप्येकमेको हन्ति बहूनपि ।<br>
अमर्यादं सदा युद्धं तस्मिन्नप्रत्ययो जयः ॥ १० ॥<br>
श्रुतशीलबलौचित्यप्रभावविभवादयः ।<br>
गुणधर्मफलाः सर्वे धर्मायत्तगतिर्जयः ॥ ९१ ॥<br>
राजन्सुखसुखस्यायं न कालः प्रणयोचितः ।<br>
प्रियः शिखाग्रहेणापि व्यसनाद्विनिवार्यते ॥ ९२ ॥<br>
सतः सत्त्वसहायस्य धैर्यराशैर्यशस्विनः ।<br>
प्रौढः प्रतापो रामस्य सर्वत्रास्खलितोदयः ॥ ९३ ।।<br>
यदि प्रियजने प्रेम यदि भोगेष्वतृप्तता ।<br>
यदि प्राणेषु वः प्रीतिस्तत्काकुत्स्थः प्रसाद्यताम् ॥ ९४ ।।<br>
उक्ते विभीषणेनेति किंचिदागतविक्रियः ।<br>
उवाच विधिवैमुख्यविप्रलब्धो दशाननः ॥ १५ ॥<br>
खड्गमेघशिखण्डिन्यो भुजालानकरेणुकाः ।<br>
वीरवक्रावलोकिन्यः सत्यमेता विभूतयः ।। ९६ ।।<br>
बन्धुभावादहो मोहः लेहः सरलतापि वा ।<br>
भ्रातुर्भीरुस्वभावस्य प्रकृतिर्वा तवेदृशी ॥ ९७ ।।<br>
कुलाचारमतिक्रम्य कथमस्मद्विधो जनः ।<br>
मानमुत्सृज्य वर्तेत त्रैलोक्ये रक्ष्यतां गतः ।। ९८ ॥<br>
येनेश्वरः पथा याति स्पष्टेन कुटिलेन वा ।<br>
महाजनानुगो नित्यं जनस्तेनैव गच्छति ॥ १९ ॥<br>
तापसस्य मया योऽयं कृतः कान्तापराभवः ।<br>
स चिन्त्यमानस्तत्त्वेन दोषो यदि गुणोऽत्र कः ॥ १०० ।।<br>
किं विरक्तस्य संभोगैरश्रमस्याश्रमेण किम् ।<br>
पूर्वापरविरुद्धोऽयमाचारस्तस्य दुर्मतेः ॥ १०१ ॥<br>
क्व पांसुशय्या विपिने जरन्मृगगणाश्रये ।<br>
क्व नूपुरवती कान्ता शिञ्जानमणिनूपुरा ।। १०२ ।।</p>
<hr>
<p>१. &lsquo;भ्रातभी&rsquo; स्यात्. २. &lsquo;त्रैलोक्यालक्ष्यातां&rsquo; ख. ३८</p>
<p>क्व वृद्धसंनिधि वनं संभोगार्हं क्व यौवनम् ।<br>
क्व युद्धयात्रा सुरथा क च पङ्गुमनोरथाः ॥ १०३ ॥<br>
क्व शौर्यं क्व जटाबन्धः क्व शस्त्रं क्व च वल्कलम् ।<br>
सर्वथा कुटिलाचारो विपरीतः स तापसः ॥ १०४ ॥<br>
कथमर्हति तां रामः स्त्रीरत्नं जनकात्मजाम् ।<br>
त्रैलोक्यजयिनो यस्यां मद्विधा बद्धकौतुकाः ।। १०५ ॥<br>
खरमुख्या हतास्तेन यन्मर्त्येनापि राक्षसाः ।<br>
देवादन्यत्र कस्यैषा शक्तिः स्वेच्छाविलासिनी ॥ १०६ ॥<br>
कथं केलिकपेर्लङ्कादहने सा गतिर्भवेत् ।<br>
यदि न स्यात्परं चित्रक्रीडाद्भुतनिधिर्विधिः ॥ १०७ ॥<br>
यस्येयं विश्वनिर्माणवैचित्र्यप्रभविष्णुता ।<br>
शक्तिं कस्तस्य दैवस्य पौरुषेणातिवर्तते ॥ १०८ ॥<br>
युद्धं यदि बलादीनां खड्गादीनां यदि श्रियः ।<br>
शक्त्यपेक्षो यदि जयो मम चिन्तास्पदं नु किम् ॥ १०९ ।।<br>
इति क्रोधं नियम्यैव भाषमाणे दशानने ।<br>
ऊचे विभीषणो राजन्सीतैव त्यज्यतामिति ॥ ११० ॥<br>
ततः कोपोष्मसंजातस्वेदसंसिक्तमाननम् ।<br>
संप्रमृज्यांशुकान्तेन व्याजहारेन्द्रजिद्वचः ॥ १११ ॥<br>
दूरादेव प्रणामाः पण्डिता गुरवो द्विजाः ।<br>
तद्दोषे ह्यतिसंगत्या दृष्टे श्रद्धा विनश्यति ॥ ११२ ॥<br>
स्वभाषितपरिच्छेदविवक्षावसरोचिताः ।<br>
व्यवहारविचारेषु वाह्याः पण्डितबुद्धयः ॥ ११३ ॥<br>
धीमान्सर्वज्ञ इत्येष प्राज्ञोऽस्माकं विभीषणः ।<br>
कुलवैलक्ष्यजननी लक्षितास्य न भीरुता ॥ ११४ ॥<br>
अहो नु रथ्यावन्दीव राममेव प्रशंसति ।<br>
यदयं नैव जानीमः केनास्योपहृता धृतिः ॥ ११५ ॥</p>
<hr>
<p>१. &lsquo;परिमृज्यांशु शा०. २. &lsquo;कीर्ति ' शा०. ३. &lsquo;पूज्यो&rsquo; शा०.</p>
<p>का नाम कृपणे तस्मिन्यस्य चिन्ता कुतापसे ।<br>
सुरासुररणोत्साहविजयो विस्मृतः स किम् ॥ ११६ ॥<br>
नीचोत्कर्षकथादुःखं सहते नोन्नतं मनः ।<br>
येनेयं विक्रमश्लाघा क्रियते स्वयमात्मनः ।। ११७ ॥<br>
अद्यापि लोचनपथे धत्ते पिष्टः क्षितौ मया ।<br>
द्वेषोष्मणा रजोभिश्च तुल्यं कलुषतां हरिः ॥ ११८ ।।<br>
ऐरावणरदाकृष्टिच्छद्मना प्रसभं मया ।<br>
मूलमुन्मूलितं मन्ये सुरराजयशस्तरोः ॥ ११९ ॥<br>
समरे लोकपालानां विद्रुतानां भयान्मम ।<br>
नाद्यापि पदवी लब्धा वधूभिर्वनवर्त्मसु ।। १२० ॥<br>
तस्य मे तापसकथा मिथ्याशौर्यमयी पुरः ।<br>
क्रियमाणा कथं नाम नो प्रयात्युपहास्यताम् ॥ १२१ ॥<br>
इति शक्रजितो वाक्यं श्रुत्वोवाच विभीषणः ।<br>
बिभ्राणः कोपरजनीचन्द्रिका हसितच्छटाम् ।। १२२ ॥<br>
अद्याप्यपकबुद्धिस्त्वं बालकः पेशलाशयः ।<br>
बलावलं विजानीषे न परस्य न चात्मनः ॥ १२३ ॥<br>
पुत्ररूपो ध्रुवं शत्रुस्त्वं पितुर्दुर्नयोचितः ।<br>
यदस्यातिप्रमत्तस्य राघवात्क्षयमिच्छसि ॥ १२४ ॥<br>
ब्रह्मशापोपमास्तीक्ष्णाः शराः शिखरिभेदनाः ।<br>
सह्यन्ते येन रामस्य जनो जातो न जातु सः ॥ १२५ ॥<br>
सीता समर्म्यतां तस्मै रत्नैः सह सुरोचितः ।<br>
कृच्छ्रे त्यक्त्वापि सर्वस्वं रक्षेचात्मानमात्मवित् ।। १२६ ॥<br>
हन्ता मारीचमुख्यानां वीरः सुग्रीवराज्यदः ।<br>
रामः कामं नरेन्द्रोऽस्तु कानने वास्तु तापसः ॥ १२७ ।।<br>
कर्मणामेष संकल्पः काकुल्यो यद्वनेचरः ।<br>
दाता त्रैलोक्यराज्यानां भस्मशायी महेश्वरः ॥ १२८ ।।</p>
<p>अस्मत्क्षयाय स परं निविष्टो जलधेस्तटे ।<br>
सर्वैः स्वयमितो गत्वा सर्वस्वेन प्रसाद्यताम् ।। १२९!<br>
तेन क्लेशनिमित्तेन वित्तेन निष्कलेन किम् ।<br>
यत्कुलस्यात्मनो वापि रक्षार्थं नोपयुज्यते ।। १३० ।।<br>
न भुक्तेषु न भुक्तेषु वृद्धानां विनयेष्विव ।<br>
धनादानेषु लुब्धानां निधनावधिरादरः ॥ १३१ ।।<br>
धनेन रक्ष्यतामात्मा स पुनर्धनभाजनम् ।<br>
न त्वात्मनि गते वित्तं पुरुषाननुगच्छति ।। १३२ ॥<br>
श्रुत्वैतत्कलुषं भ्रातुर्वचः कोपारुणेक्षणः ।<br>
श्वसन्बभूव पौलस्त्यः कम्पव्यालोलकुण्डलः || १३३ ॥<br>
गम्भीरं कोपमालोक्य शीलज्ञास्तस्य मन्त्रिणः ।<br>
चकम्पिरे चिरं धीरा भूकम्पादिव भूधराः ।। १३४ ॥<br>
सोऽवदत्पाणिना पाणिं निष्पिष्य स्वेदसंप्लुतः ।<br>
दीप्तरत्नाङ्गदालोकैर्निर्धष्याग्निं सृजन्निव ॥ १३५ ।।<br>
प्रियायैवाप्रियेणोक्तं श्रुत्वा कोपोत्कटं वचः ।<br>
विरक्तस्य स्मितेनापि जायेते कोपसाध्वसे ॥ १३६ ।।<br>
पापदुष्प्टेन मनसा भाषसे प्रतिभान्वितम् ।<br>
हितमप्यप्रमाणं तन्मम पथ्यमिवाशुचि ॥ १३७ ।।<br>
रागद्वेषविकल्पेषु प्रमाणं सर्वथा मनः ।<br>
रतौ दन्तक्षतैः प्रीतिस्तैरेव कलहे व्यथा ॥ १३८ ॥<br>
अहो बत वयं सर्वे वञ्चिताः सरलाशयाः ।<br>
येषां विभीषणे मिथ्या गुणसंभावनाभवत् ॥ १३९ ॥<br>
दम्भदिग्धगुणस्यास्य किं पाण्डित्येन किं धिया ।<br>
अभिमानमयं यस्य धैर्यं नास्त्येव जीवितम् ॥ १४० ॥<br>
पूर्वापकारिणा संधिं शत्रुणा यः समीहते ।<br>
मन्त्रे वा विक्रमे वापि स किमायास्यते पशुः ॥ १४१॥</p>
<p>अपनीतायुधो रामः शरणं यदि मा व्रजेत् ।<br>
तदेतदुक्तं युक्तं स्याद्विनयः कस्य न प्रियः ॥ १४२ ॥<br>
शत्रुलेशप्रणाशं मे प्रमाणं सुभटाः परे ।<br>
भीरुस्वभावः कार्येऽस्मिन्बहिरास्तां विभीषणः ॥ १४३ ॥<br>
रामे यद्यस्य रमते बुद्धिर्विबुधमानिनः ।<br>
तत्तमेव प्रयात्वेष विरक्तः केन सह्यते ॥ १४४ ॥<br>
इति ब्रुवाणे सावेगं क्रोधान्धे दशकंधरे ।<br>
ससंरम्भेष्वमात्येषु पुनरूचे विभीषणः ॥ १४५ ।।<br>
वल्लभं सर्वजन्तूनां जीवितं यस्य न प्रियम् ।<br>
उन्मार्गगामिनस्तस्य हितवादी कथं प्रियः ।। १४६ ॥<br>
अधर्मं स्वविनाशाय यः समाचरति स्वयम् ।<br>
किमात्मशत्रुणा तेन प्रीतेन कुपितेन वा ।। १४७ ॥<br>
किं चित्रं यदि धर्मस्थे रामे मे रमते मतिः ।<br>
आनन्दाय न कस्येन्दुः सुधानिष्पन्दसुन्दरः ॥ १४८ ॥<br>
प्रमादी प्रार्थ्यमानोऽपि पथ्यं गृह्णाति नैव यः ।<br>
सत्यं तस्य विनाशेन नृत्यन्ति स्वजना अपि ॥ १४९ ।।<br>
स मन्त्रो मन्त्रिभिर्यत्र व्यसनाद्वार्यते नृपः ।<br>
शिष्टचित्तग्रहायैव प्रमत्तस्यानुभाषणम् ॥ १५० ॥<br>
स्वभ्रापातोद्यतो राजा मन्त्रिणोऽनुमतप्रदाः ।<br>
सेयं विनाशसामग्री दैवेन घटिता परम् ॥ १५१ ।।<br>
श्रुत्वैतत्कोपसंतप्तः समुत्थाय दशाननः ।<br>
साम्राज्यमिव पादेन जघानाशु विभीषणम् ।। १५२ ॥<br>
स पपात हतस्तेन तेजस्वी कनकासनात् ।<br>
अस्ताचलादिव रविः शर्वर्यन्तरितोदयः ॥ १५३ ॥<br>
तमभ्यधावदाकृष्य खड्गं व्यालोलकुण्डलः ।<br>
रावणश्चक्रचापाङ्कस्तडितत्पिङ्ग इवाम्बुदः ।। १५४ ॥</p>
<p>स निरुद्धः प्रहस्तेन बाहुभ्यां प्रियवादिना ।<br>
निजमासनमासाद्य निःश्वसन्पुनरभ्यधात् ॥ १५५ ।।<br>
तूर्ण निष्कास्यतामेष निलयान्निरपत्रपः ।<br>
क्लैब्याद्भयाद्वा यस्येयं जाता शत्रुस्तवे मतिः ॥ १५६ ॥<br>
परपक्षप्रियो वक्तुं नार्हत्येष पुरो मम ।<br>
न तथा दुःसहः शत्रुर्यथा शत्रुसमाश्रितः ॥ १५७ ।।<br>
ज्ञातिभ्यो भयमुत्पन्नं वह्निर्वेणुवनादिव ।<br>
प्रभावद्वेषिणो नित्यं ज्ञातयो गूढशत्रवः ॥ १५८ ॥<br>
ज्ञातयो ज्ञातसंचाराश्छिद्रेषु व्यसनैषिणः ।<br>
न सहन्ते गुणोद्विग्नास्तुल्या कुलजनोन्नतिम् ॥ १५९ ॥<br>
न दानेन न मानेन नोपकारैर्न संस्तवैः ।<br>
ज्ञातयः परितुष्यन्ति क्षयसंदर्शनादृते ॥ १६० ॥<br>
शिक्षाहस्तिसमाकृप्टैः श्रूयन्ते हस्तिभिः पुरा ।<br>
श्लोका पद्मवने गीताः कूटपाशवशंगतैः ॥ १६१ ॥<br>
विपशस्त्राग्निसर्पेभ्यो न भयं विद्यते नृणाम् ।<br>
सुप्ताभिघातप्रतिमं घोरं ज्ञातिकृतं भयम् ॥ १६२ ।।<br>
स्वार्थप्रधानविद्वेषाद्रूढमायाप्रहारिणः ।<br>
नेच्छन्ति ज्ञातयो वृद्धिं स्वजनस्य क्षयोत्सुकाः ॥ १६३ ।।<br>
दुर्जनात्पातकमिव स्त्रीचित्तादिव चापलम् ।<br>
अहिवक्रादिव भयं नापैति ज्ञातितो भयम् ॥ १६४ ॥<br>
तस्मात्क्षिप्रं प्रयात्वेव यत्रास्य रमते मतिः।<br>
प्रिया प्रियत्वं लोकस्य चक्षुषः केन वार्यते ॥ १६५ ॥<br>
इत्युक्ते दशकण्ठेन संरम्भललिताङ्गदम् ।<br>
प्रहस्तो हस्तमुद्यम्य भ्रान्तभ्रूयुगलोऽभ्यधात् ॥ १६६ ॥<br>
क्रुद्धस्ते रावणो राजा दिशो गच्छ विभीषण ।<br>
न ह्यतुष्टे दशग्रीवे भुज्यन्ते भोगसंपदः ॥ १६७ ॥</p>
<hr>
<p>१. &lsquo;निष्काल्यता&rsquo; शा.. २. &lsquo;विषया&rsquo; शा०. ३. &lsquo;समाश्रयः&rsquo; शा०.</p>
<p>सोऽपि वैश्रवणः श्रीमाननेनाज्ञाव्यतिक्रमात् ।<br>
भ्रूभङ्गनष्टविभवो भ्राता ज्येष्ठो विवासितः ॥ १६८ ॥<br>
उक्त्वेति हस्तेनाकृप्य प्रहस्तो रावणानुजम् ।<br>
उवाच गच्छ गच्छेति क्रोधाध्मातः पुनः पुनः ॥ १६९ ॥<br>
ततो हरिप्रभृतिभिश्चतुर्भिः सचिवैः सह ।<br>
विभीषणो गदापाणिर्विवेशाकाशमाशुगः ॥ १७० ।।<br>
इति विभीषणनिष्काशनम् ॥ २॥<br>
स दृष्ट्वा मातरं तूर्णं प्रणिपत्याभिवाद्य च ।<br>
निवेद्यास्य यथावृत्तं प्रययौ व्योमवर्त्मना ।। १७१ ॥<br>
तस्य कुण्डलकेयूरमौलिरत्नांशुभिर्दिशः।<br>
ययुर्नृत्यन्मयूराणां वनानां तुल्यरूपताम् ।। १७२ ।।<br>
व्रजन्तं तेजसा राशिं चलत्पीतांशुकाञ्चलम् ।<br>
तं मेरुमिव संध्याभ्रमालितं ददृशुः सुराः ॥ १७३ ।।<br>
रामाभिमुखमायान्तं तं सुग्रीवपुरोगमाः ।<br>
शङ्किताः प्लवगा वीक्ष्य युद्धायैव समुद्ययुः ॥ १७४ ।।<br>
संरब्धान्वानरान्वीरान्दृष्ट्वा धीमान्विभीषणः ।<br>
समुद्रस्योत्तरे पार्श्वे तस्थौ स्वेक्षणनिश्चलः ॥ १७५ ॥<br>
दूरात्स्वनेन महता घनघोपानुकारिणा ।<br>
सुग्रीवं दर्शनोद्ग्रीवं सानुगं स समभ्यधात् ।। १७६ ।।<br>
भो भोः प्लवङ्गमाः सर्वे राक्षसोऽहं विभीषणः ।<br>
रावणस्यानुजो वीरं द्रष्टुमिच्छामि राघवम् ।। १७७ ॥<br>
त्यज्यतां जानकी भ्रातर्मयेत्युक्तो दशाननः ।<br>
हितं वचो न जग्राह मुमूर्श्हुरिव व भैषजम् ॥ १७८ ।।<br>
तै रावणादिभिः सर्वैः कोपादतिविमानितः ।<br>
गुणानुरागाद्यातोऽहं शरणं रघुनन्दनम् ॥ १७२ ।।</p>
<hr>
<p>१. &lsquo;मन्त्रिभिः&rsquo; शा.. २. &lsquo;तेनासनविनाशेन शा०.</p>
<p>संत्यक्तपापं स्वजनं सदाचारजनप्रियम् ।<br>
निवेदयत रामाय मामकिल्बिषमागतम् ॥ १८० ॥<br>
इति तस्य वचः श्रुत्वा सुग्रीवोऽभ्येत्य राघवम् ।<br>
राक्षसाचारचकितस्तदुक्तं सर्वमभ्यधात् ॥ १८१ ॥<br>
ज्ञात्वा रामः समायातं सानुगं रावणानुजम् ।<br>
विचिन्त्य निश्चलः क्षिप्रं प्रोवाच कपिकुञ्जरान् ।। १८२ ।।<br>
यूयं प्रमाणं कार्येऽस्मिन्धीधना भुजशालिनः ।<br>
विभीषणस्यागमने यदुक्तं तद्विचिन्त्यताम् ॥ १८३ ॥<br>
इत्युक्ता रघुनाथेन केचिदूचुः प्लवंगमाः ।<br>
पापः शत्रुप्रयुक्तोऽयं सर्वथा वधमर्हति ॥ १८ ॥<br>
उवाच त्यत्क्वायं कश्चिद्यदि भ्रातरमागतः ।<br>
तत्परेषां कथं नाम क्रूरः स्निग्धो भविष्यति ॥ १८५ ॥<br>
जात्यैव स्वजने प्रीतिर्जन्तोरव्यभिचारिणी ।<br>
न जातु जम्बुकीपुत्रः स्तनं पिबति गोः कचित् ।। १८६ ॥<br>
ततो जगाद हनुमान्रामं विरचिताञ्जलिः ।<br>
मर्मवेदी परस्यायं न तु त्याज्यो विभीषणः ।। १८७ ॥<br>
विरक्तस्य कुवृत्तस्य रावणस्य प्रमादिनः ।<br>
कोशं दुर्ग बलं राष्ट्र चक्ष्यत्येव न संशयः ॥ १८८ ॥<br>
दुर्वृत्तं स्वजनं त्यक्त्वा यदि साधूनयं श्रितः ।<br>
तदस्य गुणलुब्धस्य न ह्यविश्वासकारणम् ॥ १८९ ॥<br>
स्वभावानुगुणा प्रीतिर्दूरस्थेऽप्यंशुमालिनि ।<br>
समीपस्थेऽपि सलिले न संश्लेपोऽम्बुजन्मनाम् ॥ १९० ॥<br>
इति वायुसुतेनोक्ते निशम्योवाच राघवः ।<br>
सदोषः सगुणो वास्तु न मे त्याज्यो विभीषणः ॥ १९१ ॥<br>
अनुरक्तो विरक्तो वा मामुद्दिश्यायमागतः ।<br>
वन्ध्यं मनोरथं तस्य न कर्तुमहमुत्सहे ॥ १९२ ॥</p>
<hr>
<p>१. &lsquo;प्यस्तु&rsquo; शा..</p>
<p>परित्यजति निर्लज्जः प्राप्तं यः शरणार्थिनम् ।<br>
मानं धर्मं श्रियं कीर्तिं सर्वत्र स परित्यजेत् ॥ १९३ ।।<br>
श्रूयते हि कपोतेन लुब्धकः शरणागतः ।<br>
भार्यानिषूदकोऽभ्येत्य स्वमांसेन निमन्त्रितः ॥ १९४ ॥<br>
भीरुः प्राणान्परित्यज्य रक्षणीयो ह्यरक्षितः ।<br>
हृत्वास्य सुकृतं याति कण्डरित्यभ्यधान्मुनिः ॥ १९५ ।।<br>
मयास्य दत्तमभयं तूर्णमायातु राक्षसः ।<br>
कृताञ्जलिषु भीतेषु पेशला रघवो वयम् ॥ १९६ ।।<br>
इति रामस्य वचसा सुग्रीवः सानुगो नभः ।<br>
समुत्पत्यानिनायाशु परिप्वज्य विभीषणम् ॥ १९७ ।।<br>
ततः स रामपादाजश्लिष्टमौलिमणिर्वभौ ।<br>
कण्ठे स्वच्छनखच्छायाच्छलेनालिङ्गितः श्रिया ॥ १९८ ।।<br>
त्वामहं शरणं यातः पौलस्त्येनावमानितः ।<br>
इति ब्रुवाणं तं रामः प्रोवाच प्रणयोचितम् ॥ १९९ ।।<br>
विभीषण सुहृन्मे त्वं प्रेमविस्वम्भभाजनम् ।<br>
मनो मे दर्शनादेव त्वयि सत्यं प्रसीदति ॥ २०० ॥<br>
लङ्का त्वया परित्यक्ता समित्रधनवान्धवा ।<br>
मदर्थे तत्प्रियांशस्य फलं मे गृह्यतां सखे ॥ २०१ ।।<br>
इत्युक्त्वा लक्ष्मणानीतैः तूर्ण रत्नाकरान्बुभिः ।<br>
सोऽभिपिच्यैव विदधे लक्षाधीशं विभीषणम् ।। २०२॥<br>
तेन रामप्रसादेन गुरुणा नतकन्धरः ।<br>
सोऽचिन्तयच्चिरं धीमान्वहुशस्तत्प्रतिक्रियाम् ॥ २०३ ॥<br>
भ्रातृशत्रु स सुग्रीवं दृष्ट्वा सप्रतिभोऽभवत् ।<br>
तत्तु लज्जानतः क्षिप्रं लक्ष्मणं भ्रातृवत्सलम् ।। २०४!!<br>
इति विभीषणपरिग्रहः ॥३॥<br>
तमुवाचाथ हनुमानस्य तावन्महोदधेः ।<br>
उपायं ब्रूहि तरणे सत्यं धुर्योऽसि धीमताम् ।। २०५ ।।</p>
<p>सोऽब्रवीद्वानरं रामः शरणं यातु सागरम् ।<br>
पितामहेन रामस्य सगरेणैप निर्मितः ॥ २०६ ॥<br>
उक्त विभीषणेनेति वीरौ सुग्रीवलक्ष्मणौ ।<br>
उपपन्नतरं वाक्यं तत्तस्य प्रशशंसतुः ॥ २०७ ॥<br>
ततस्तीरे निराहारः कुशानास्तीर्य राघवः ।<br>
तपस्तिस्रः क्षपाश्चक्रे दर्शनाय महोदधेः ॥ २०८ ॥<br>
त्रिरात्रोपोपिते रामे निर्विकारे च सागरे ।<br>
बभूव चिन्ताकुलिता निःस्पन्दा हरिवाहिनी ॥ २०९ ॥<br>
ततो निःश्वस्य संतप्तः कोपसंरक्तलोचनः ।<br>
उवाच रामः सौमित्रिं नेत्रे विक्षिप्य पत्रिषु ॥ २१० ॥<br>
पश्य लक्ष्मण दृप्तस्य जलराशेरसाधुताम् ।<br>
न नयेन न च प्रीत्या यो नीच इव तुष्यति ॥ २११ ॥<br>
प्रणयेनोग्रतामेति काठिन्यं याति सेवया ।<br>
न स कश्चिदुपायोऽस्ति गृह्यते येन दुर्जनः ॥ २१२ ॥<br>
प्रयुक्ता नूनमास्थाने प्रणयप्रशमक्षमाः ।<br>
प्रयान्त्यगुणतामेव मानम्लानिकराः परम् ॥ २१३ ॥<br>
आत्मप्रशंसामुखरनिकृतं क्रूरकर्मणम् (१) ।<br>
भयाङ्कुशविधेयोऽयं जनः सत्कुरुते जनम् ॥ २१४ ॥<br>
विजयः कीतिरैश्वर्यं सत्यं सामा न लभ्यते ।<br>
तीक्ष्णानुवर्ती लोकोऽयं पौरुषेणैव भुज्यते ॥ २१५ ॥<br>
क्व प्रीतिर्गुणसंसक्तसाधुसारङ्गयागुरा ।<br>
ऋरता क्व च दुर्वृत्तदुष्टाश्चोग्रकशाहतिः ।। २१६ ॥<br>
पारुप्यवश्यः प्रणयश्चेह सर्वात्मना जनः ।<br>
नयं भयं न जानीते क्षमामक्षमतामपि ॥ २१७ ॥<br>
शरासनं महाघोरं चापमानय लक्ष्मण ।<br>
करोम्येनं विपर्यस्तमर्यादं यादसां निधिम् ।। २१८ ।।</p>
<p>मद्वाणवह्निसंतापक्वाथ्यमानोऽद्य सागरः ।<br>
वडवाग्निशिखाकारं शरणं यातु शीतलम् ।। २१९ ॥<br>
शरैर्निकृत्तनिःशेषसत्त्वरक्ताकुलोऽम्बुधिः ।<br>
धत्तां नदीवधूमध्ये जुगुप्सायतनं वपुः ॥ २२० ।।<br>
इत्युक्त्वा धनुरादाय विशिखं च शिखिप्रभम् ।<br>
गम्भीरक्षोभसंरम्भभ्रान्तं स विदधेऽम्बुधिम् ।। २२१ ।।<br>
बभुः ससर्पमकरैर्व्याप्तः शिखरिसंनिभैः ।<br>
शरोद्भूतैर्विवलिताः कल्लोलेरखिला दिशः ॥ २२२ ॥<br>
परिवृत्तेऽम्बुधौ लोलजलाश्वपुरुषद्विपे ।<br>
शरत्रस्ताः समुत्तस्थुर्दैत्याः पातालवासिनः ।। २२३ ।।<br>
शङ्खरश्मिनखैर्दीप्तै रत्नताम्रतलैर्मुहुः ।<br>
कल्लोलाञ्जलिभिश्चक्रे रामयाच्ञामिवोदधिः ॥ २२४ ।।<br>
शरनिर्घोषसावेगसलिलावर्तशूत्कृतैः ।<br>
मन्युदुःखाकुलः क्षिप्रं निःश्वासैरेव वारिधिः ॥ २२५ ॥<br>
जलस्फारखनैरुधद्वीचित्राहुर्महोदधिः ।<br>
देव संहर कोपाग्निमित्युवाचेव राघवम् ॥ २२६ ॥<br>
दिक्षु ध्वान्तनिरुद्धासु संरुद्धे, भुवनत्रये ।<br>
सूर्यचन्द्रप्रधानानि तिर्यग्ज्योतीपि खे ययुः ।। २२७ ॥<br>
इति समुद्रक्षोभणम् ॥ ४ ॥<br>
ततो विधूय सहसा वीचिचक्रं महोदधिः ।<br>
कृताञ्जलिः समुत्तस्थौ स्रग्वी रुचिरकुण्डलः ॥ २२८ ।।<br>
रविभूषितश्चन्द्रलक्ष्मीकौस्तुभसोदरैः ।<br>
वस्त्रैश्च पारिजातस्य पाटलैरिव पल्लवैः ॥ २२९ ।।<br>
मन्दाकिनीपुरोगाभिर्नदीभिश्चामरानिलः ।<br>
सोत्कण्ठं च सलज्जं नर्तितोष्णीषपल्लवः || २३० ।।</p>
<hr>
<p>१. क्षुभिते&rsquo; शा०.</p>
<p>देहकान्तिवितानेन वैडूर्यविमलत्विषा ।<br>
विदधान इवासक्तं सर्वं जलमयं जगत् ।। २३१ ॥<br>
चन्द्रकान्तशलाकेन मुक्ताप्रारम्भशोभिना ।<br>
फेनौघेनोद्गतेनेव स्वच्छश्छत्रेण सच्छविः ॥ २३२ ॥<br>
सप्तास्यैर्दीप्तरत्नाकैर्व्यक्तस्वस्तिकलाञ्छनैः ।<br>
सेवितस्तु महाभागैर्भिगिर्भिर्बद्धमण्डलैः ॥ २३३ ॥<br>
स्फुरत्पीयूपकल्लोलमालाधवलवर्चसा ।<br>
श्रीविहारेण हारेण साट्टहास इवोरसि ॥ २३४ ॥<br>
सोऽब्रवीत्सितदन्तांशुपुष्पिताधरपल्लवः ।<br>
समस्तमौक्तिकच्छायामन्तस्थां दर्शयन्निव ॥ २३५ ॥<br>
भोः काकुत्स्थ न मिथ्यैव विक्रियां गन्तुमर्हसि ।<br>
महाभूतैः सह वयं न मर्यादातिवर्तिनः ॥ २३६ ॥<br>
न कामान्न च संरम्भान्न भयान्न च गौरवात् ।<br>
मर्यादामुत्सहे त्यक्तुं शाश्वते वर्त्मनि स्थितः ।। २३७ ॥<br>
त्वत्तस्तेजस्विनोऽप्यन्ये जलस्थलपथार्थिनः ।<br>
कथमेवंविधैः क्षोभैर्न मे कुर्याः पराभवम् ॥ २३८ ।।<br>
अभीष्टं ते करोम्येष सगरान्वयमानभृत् ।<br>
अचिन्त्यमद्भुतं लोके सागरे स्थलदर्शनम् ॥ २३९ ॥<br>
बद्धं सेतुं द्रुमैः शैलैः स्तम्भिते सलिले मया ।<br>
तरन्तु वानराः क्षिप्रं नास्त्येषां मत्कृतं भयम् ।। २४० ।।<br>
उत्तरे कृमिकूलाख्यो देशः पुण्यतरो मम ।<br>
आभीरैर्दस्युभिर्घिरैरावृतः पापकर्मभिः ॥ २४१ ।।<br>
मदर्थमुद्यतो वाणस्तेषु प्रक्षिप्यतामयम् ।<br>
इत्यम्बुधिगिरा रामचिक्षेप ज्वलितं शरम् ।। २४२ ।।<br>
स देशस्तेन निर्दग्धो मरुकान्तारतां ययौ ।<br>
निर्व्यालो राघववरात्क्षीरौषधिफलाकुलः ॥ २४३ ॥</p>
<hr>
<p>१. &lsquo;कर्नु&rsquo; शा०.</p>
<p>ततो जलनिधिः प्रीत्या काकुत्स्थमवदत्पुनः ।<br>
राजा दशरथो नाम ममाभूद्दयितः सुहृत् ॥ २४४ ।।<br>
पुरा देवासुरे युद्धे स चाहं च समागतौ ।<br>
एकीभावमिवापन्नौ सुरसाहाय्यकर्मणि ॥ २४५ ॥<br>
स निर्जितामररिपुर्वर लेभे सुरेश्वरात् ।<br>
कुलचूडामणेर्यस्य त्वज्जन्म प्रथमं फलम् ॥ २४६ ॥<br>
अयोध्यायां गृहे तस्य मासमध्युषितः सुखम् ।<br>
सौहार्दप्रीतिसर्वस्वैरुपचारैरकृत्रिमैः ।। २४७ ॥<br>
सोऽहं तव पितुर्मित्रं तत्स्नेहे निष्प्रतिक्रियः ।<br>
मन्ये कृतघ्नमात्मानं स्पृष्टं पापशतैरपि ।। २४८ ॥<br>
अद्याहमनृणो भूत्वा तत्पुत्रोपकृतौ स्थितः ।<br>
भजे प्रीतिसुखोच्छ्वासविश्रान्तिं चिरसंचिताम् ॥ २४९ ॥<br>
एष वानरवीरोऽत्र विश्वकर्मसुतो नलः ।<br>
सेतुं बध्नातु गम्भीरे स्तम्भितेऽम्भसि संभृतम् ॥ २५० ॥<br>
इत्युक्तो वारिनिधिना नलः काकुत्स्थशासनात् ।<br>
सह प्लवंगमगणैरुद्ययौ सेतुकर्मणि ॥ २५१ ॥<br>
इति समुद्रदर्शनम् ॥ ५॥<br>
ततः प्रहृष्टाः कपयः सालतालकुलाचलात् ।<br>
उन्मूल्योन्मूल्य जलधौ चिक्षेप क्षुभितेऽम्भसि ॥ २५२ ।।<br>
सलिले पात्यमानानां गिरीणां वानरर्पभैः ।<br>
उदभूत्प्रलयावार्तसूचकः क्षोभविभ्रमः ॥ २५३ ॥<br>
मज्जतां भूभृतां सत्त्वकलिले सलिले मुहुः ।<br>
असूच्यन्त गजाबन्धा भ्रान्तैरुपरि बुहृदैः ॥ २५४ ।।<br>
तस्मिन्नत्यद्भुते तत्र प्रारब्धे सेतुकर्मणि ।<br>
देवाः ससिद्धगन्धर्वा द्रष्टुं व्योम्ना समाययुः ॥ २५५ ।।</p>
<hr>
<p>१. &lsquo;सुरवरो वरं&rsquo; शा०,</p>
<p>अहो वत प्रभावोऽयं राघवस्यातिपौरुषः ।<br>
केन दृष्टं कदा नाम महाब्धौ सेतुबन्धनम् ॥ २५६ ॥<br>
अहो तु पौरुषेणायं रामेणाश्चर्यकारिणा ।<br>
सेतुः सेतुरिवावद्धो दैवाल्लङ्गनकर्मणि ।। २५७ ॥<br>
अयं दिगन्तव्यापी सेतुर्जलधिपारगः ।<br>
यशसा सह रामस्य कल्पस्थायी भविष्यति ॥ २५८ ॥<br>
अहो प्रतापनिधिना रामेणाश्चर्यकारिणा ।<br>
अलङ्घ्यशासनेनायं नदीनाथः स्थिरीकृतः ॥ २५९ ॥<br>
एष मज्जत्ययं मनः स्थितोऽयं न विकम्पते ।<br>
सेतुबन्धे बभूवेति सुराणां व्योम्नि निःस्वनः ॥ २६० ॥<br>
चतुर्दशसु बद्धेषु योजनेषु प्लवंगगैः ।<br>
आश्चर्यदर्शनात्तृप्त इव सूर्योऽस्तमाययौ ॥ २६१ ॥<br>
सा कदा दृश्यते लङ्का सेतुः संपूर्यते कदा ।<br>
कपीनामिति कृच्छ्रेण सोत्कण्ठानां ययौ निशा ॥ २६२ ॥<br>
क्रमेणैवं दिनैः षड्भिर्भूधरैर्वानराहृतैः ।<br>
बबन्ध निश्चलं सेतुं विश्वकर्मसुतो नलः ॥ २६३ ॥<br>
मलयाग्रात्प्रवृत्तं तं लङ्कामूलमुपागतम् ।<br>
दशयोजनविस्तीर्णं शतयोजनमायतम् ॥ २६४ ॥<br>
सेतुं निबद्धमालोक्य सुग्रीवो हर्षनिर्भरः ।<br>
सज्जीकृतवलाम्भोधिः काकुत्स्थाय न्यवेदयत् ॥ २६५ ।।<br>
अथ सुग्रीवसहितः सलक्ष्मणविभीषणः ।<br>
अग्रे प्लवगसैन्यानां धन्वी रामः स्वयं ययौ ॥ २६६ ॥<br>
ततः कोटिसहस्राणां वानराणां तरस्विनाम् ।<br>
प्रययुः सेतुना तेन शङ्कुपद्मयुतानि च ॥ २६७ ॥<br>
असूचीविवरे तस्मिन्त्रजति प्लवगार्णवे ।<br>
अलब्धमार्गाः पयसा नभसापि च ते ययुः॥ २६८ ॥</p>
<hr>
<p>१. &lsquo;मानुपः&rsquo; शा०. २. &lsquo;स्थलीकृतः&rsquo; शा०. ३. &lsquo;नभसा च परे&rsquo; शा०,</p>
<p>संघैरविवरं तेषां तीर्णानां तरतामपि ।<br>
अवसानपरिच्छेदैर्नालक्ष्यत परिक्षयः ।। २६९ ॥<br>
इति सेतुवन्धः ॥ ६ ॥<br>
परं पारं समुद्रस्य संप्राप्ते रघुनन्दने ।<br>
आरुरोह परां कोटिं प्रमोदस्त्रिदिवौकसाम् ॥ २७० ॥<br>
ततः स्वयं समभ्येत्य प्रहृष्टः सरितां पतिः ।<br>
उवाच राघवं प्रीत्या सुधां वर्षन्निवांशुभिः ।। २७१ ॥<br>
न राम मुनिवेशोऽयं जयारम्भे तवोचितः ।<br>
युद्धमर्हन्ति राजार्हैहर्भूषणैर्भूषिता नृपाः ।। २७२ ॥<br>
अपास्यैव जटाबन्धं परित्यज्य च वल्कलम् ।<br>
गृहाण हेमकवचं दिव्यान्याभरणानि च ॥ २७३ ॥<br>
इत्युक्त्वा सागरस्तस्य दिव्यं भूपतिभूपणम् ।<br>
बबन्ध रघुनाथस्य भास्वरं लक्ष्मणस्य च ॥ २७४ ॥<br>
आमुक्तकवचः श्रीमान्सदीप्ताङ्गदकुण्डलः ।<br>
केयूररुचिरो नूनं रत्नशैल इवाबभौ ।। २७५ ॥<br>
सरत्नकवचो विश्वं बिभ्राणः प्रतिविम्बितम् ।<br>
विष्णोर्जगन्निवासस्य तुल्यरूप इवाभवत् ॥ २७६ ॥<br>
ततः समुद्रवचसा स प्रविश्य जलान्तरम् ।<br>
प्रणम्य वरुणं देवं तेनाशीभिर्विवर्धितः ।। २७७ ।।<br>
तमामन्य मुहूर्तेन पुनरभ्येत्य राघवः ।<br>
सागरे स्वपदं याते बभूव समरोत्सुकः ॥ २७८ ॥<br>
क्षणात्त्रिकूटकटकदिक्तटेषु च वानरैः ।<br>
मीलितेषु दृशं रामः पौलस्त्यनगरे ददौ ।। २७९ ॥<br>
इति भूपणप्रदानन् ॥ ७ ॥<br>
लङ्काशैलनिविष्टेषु परेषु पृथुपौरुषाः ।<br>
उदतस्थुर्महामात्या दशग्रीवं सभास्थितम् ॥ २८० ॥</p>
<hr>
<p>५. &lsquo;हारकेयूररुचिरो रत्न ' शा.</p>
<p>तानब्रवीत्स विज्ञाय बद्धं सेतुं महार्णवे ।<br>
आश्चर्यामर्षसंरम्भलज्जासंजातविक्रियः ॥ २८१ ॥<br>
अहो न सुखसंसक्तैरवलिप्तैः प्रमादिभिः ।<br>
भवद्भिर्मन्त्रिभिः शत्रुर्वर्धमानोऽप्युपेक्षितः ॥ २८२ ॥<br>
बद्धः सेतुर्महाम्भोधौ पारं प्राप्ताश्च शत्रवः ।<br>
अनुप्तचारैर्युपमाभिर्दोषोऽयं न विचिन्तितः ॥ २८३ ।।<br>
अप्रवृद्धेषु दोषेषु चिकित्सा पूर्वमेव यत् ।<br>
राज्याब्धिकर्णधाराणां मन्त्रिणां मन्त्रितैव सा ॥ २८४ ॥<br>
व्यसनोपहता यूयं यदि कार्यपराङ्मुखाः ।<br>
मन्त्रविक्रमयोरेकस्तदहं स्वयमास्थितः ॥ २८५ ॥<br>
इत्युक्ते राक्षसेन्द्रेण लज्जिते मन्त्रिमण्डले!<br>
उवाच शृणुतामीषामिन्द्रजिद्विजयोर्जितः ॥ २८६ ॥<br>
तात संभावना केयं मिथ्यैवानुचिते जने ।<br>
भवद्भुजानां को नाम बिभर्ति प्रतिमल्लताम् ॥ २८७ ॥<br>
विवासितसुरेन्द्रस्य का चिन्ता मानुषे तव ।<br>
भीरवो भयदाः कस्य वानरा वनचारिणः ॥ २८८ ॥<br>
इत्युक्ते मेघनादेन प्रहस्तप्रमुखास्ततः ।<br>
आविद्धायुधसंभारास्तदेवोचुः पुनः पुनः ॥ २८९ ॥<br>
अथातिकायो मेधावी पुनः प्रोवाच रावणम् ।<br>
राजन्राज्ञां स्वधर्मेण वर्तनं व्यसनौषधम् ॥ २९० ॥<br>
प्रजानां यत्परित्राण दस्यूनां यत्प्रमार्जनम् ।<br>
स राज्ञां परमो मन्त्रः शेषः स्वैरकथारसः ॥ २९१ ॥<br>
परार्थे परदारेषु न येषां धीः प्रवर्तते ।<br>
तेषां पवित्रयशसां कलत्रं सर्वसंपदः ॥ २९२ ॥<br>
जात्या रामो न नः शत्रुर्न चासौ भूम्यनन्तरः ।<br>
सीतापहारकोपोऽस्य तत्प्रदानेन शाम्यति ॥ २९३ ।।</p>
<hr>
<p>१. &lsquo;नुविरज्यते&rsquo; क०. २. &lsquo;संबाधा&rsquo; शा. ३. &lsquo;शत्रु&rsquo; शा०.</p>
<p>त्रैलोक्यरक्षाभूतानां कुलश्लाघाभिमानिनाम् ।<br>
परदारापहरणं कथं युक्तं भवादृशाम् ॥ २९४ ॥<br>
रामाय त्यज्यतां सीता म्लानमुत्सृज्यतां यशः ।<br>
वञ्चना क्रियतां तूर्णं कालस्याकालपातिनः ।। २९५ ॥<br>
इत्युक्तमतिकायेन हितं श्रुत्वा दशाननः ।<br>
तमनाहत्य दर्पान्धः प्रोवाच शुकसारणौ ॥ २९६ ॥<br>
प्रच्छन्नाभ्यामितो गत्वा भवद्भ्यां हरिवाहिनी ।<br>
दृश्यतां युवयोरेव तत्संख्याने प्रगल्भता ॥ २९७ ॥<br>
इति भर्त्रा समादिष्टौ तौ कृत्वा वानराकृतिम् ।<br>
जग्मतुर्लघौसंचारौ यत्रास्ते रघुनन्दनः ।। २९८ ॥<br>
अपारे वानराम्भोधौ तौ चिरं गूढचारिणौ ।<br>
नाग्रं न मध्यमन्तं वा प्रापतुर्यत्नमास्थितौ ।। २९९ ॥<br>
जगत्कपिमयं सर्वमेकीभूतमिवानिशम् ।<br>
दृष्ट्वा शिखरिशृङ्गस्थौ तौ निःस्यन्दौ बभूवतुः ॥ ३०० ।।<br>
ततो विभीषणश्छन्नं चरन्तौ शुकसारणौ ।<br>
परिज्ञाय महामायौ राघवाय न्यवेदयत् ।। ३०१ ।।<br>
विभीषणगिरा तूर्णं गृहीतौ तौ प्लवंगमैः ।<br>
न्यस्तौ रामस्य पुरतः क्षणं नो किंचिदूचतुः ।। ३०२ ।।<br>
तौ निर्वर्ण्य चिरं रामः सितधौताधरद्युतिः ।<br>
उवाच दृश्यतां सेना विस्रब्धं त्यज्यतां भयम् ॥ ३०३ ।।<br>
अयमस्म्येष सौमित्रिः श्रीमानेष विभीषणः ।<br>
सुग्रीवाधिष्ठितं चैतद्वानराणां महद्वलम् ॥ ३०४ ।।<br>
अपर्याप्ता हरिचमूः पौलस्त्याय निवेद्यताम् ।<br>
क्षयाय रक्षसां सेयमक्षया निपतिप्यति ॥ ३०५ ॥<br>
इति दत्ताभयौ तेन प्रगल्भौ क्षणदाचरौ ।<br>
कृताञ्जलिपुटौ राममूचतुः सस्मिताननौ ।। ३०६!!</p>
<p>४०</p>
<p>दृष्टाः सुबहवोऽस्माभिर्देवासुरवलार्णवाः ।<br>
एताः प्लवगवाहिन्यः कौतुकाय न नः परम् ॥ ३०७ ॥<br>
प्रभविष्णुः प्रभावोऽयं किंत्वद्भुततरस्तव ।<br>
स्थलीकृतं जलं येन भ्रूक्षेपेण महोदधेः ॥ ३०८ ॥<br>
पवनः प्लवणो यस्यां सेयं पौलस्त्यपालिता।<br>
मही कपिभिराक्रान्ता किमतः परमद्भुतम् ॥ ३०९ ॥<br>
विधेरेवाद्भुतनिधेस्त्रैलोक्याश्चर्यकारिणी।<br>
अचिन्त्यविभवा शक्तिर्दृष्टा तव किमुच्यते ॥ ३१०॥<br>
इत्युक्त्वा तौ प्रययतुर्विमुक्तौ भयसंकटात् ।<br>
विसृष्टौ सत्त्वशीलेन रामेण क्षणदाचरौ ॥ ३११॥<br>
तौ समेत्य दशग्रीवं प्रणिपत्य हितैषिणौ ।<br>
यथादिष्टं निवेद्यास्मै न विश्रान्तिमवापतुः ॥ ३१२ ॥<br>
अपारस्य बलाम्भोधेरप्रवेशस्य दर्शनम् ।<br>
विभीपणेन ग्रहणं मोक्षणं राघवेण च ॥ ३१३ ॥<br>
सुग्रीवस्य प्रभावं च गाम्भीर्यं लक्ष्मणस्य च ।<br>
विक्रमं वानराणां च सोच्छ्वासं तावभाषताम् ।। ३१४ ॥<br>
ततः सूर्यपथोत्सेधसौधारूढं दशाननम् ।<br>
द्रष्टुं समुद्यतं सेनामूचतुः शुकसारणौ ।। ३१५ ॥<br>
एष वानरवीराणां श्रीमानग्रे स्थितो नलः ।<br>
विश्वकर्मसुतो यस्य नादेनाकम्पते जगत् ।। ३१६ ॥<br>
पंद्माकिंजल्कगौरोऽयं वीरो मेरुरिवापरः ।<br>
वृतः पद्मसहस्रेण शूरः शङ्कुशतेन च ॥ ३१७ ॥<br>
जृम्भायुतमुखो लङ्कां पिबन्निव निरीक्षते ।<br>
दीप्ताङ्गदो गदास्फारकेसरो वालिनन्दनः ॥ ३१८ ॥<br>
एप प्रजापतेः सूनुर्जाम्बवान्पृथुविक्रमः ।<br>
गुरुभार्गवयोर्बुद्धौ सहते तुल्यतां न यः ॥ ३१९ ॥</p>
<hr>
<p>१. &lsquo;पवनाः पङ्गवो&rsquo; ख. २. &lsquo;सूर्योत्पथो&rsquo; शा०. ३. &lsquo;सेनाना&rsquo; शा०. ४.
&lsquo;बुद्ध्या&rsquo; शा०,</p>
<p>वरुणस्यैप पुत्रश्च हेमकूटो मदोत्कटः ।<br>
पयसामिव सैन्यानां संख्या यस्य न विद्यते ।। ३२० ॥<br>
एष धर्मसुतो वीरः सुषेणः कपियूथपः ।<br>
सोमपुत्रो दधिमुखो नीलश्च दहनात्मजः ।। ३२१ ॥<br>
यमस्य पुत्राः पञ्चैते पितुस्तुल्यपराक्रमाः ।<br>
गजो गवाक्षो गवयः शरभो गन्धमादनः ।। ३२२ ।।<br>
एष स्फटिकशैलाभः कुमुदो नाम यूथपः ।<br>
वेगवान्विनतो रम्भः क्रथनः पनसो हरः ॥ ३२३ ।।<br>
एष सूर्यसुतः श्रीमान्सुग्रीवो वानरेश्वरः ।<br>
यस्येयं महती सेना दृष्टिदोलाविलासिनी ॥ ३२४ ।।<br>
एपोऽक्षहन्ता हनुमानुमापतिवरोर्जितम् ।<br>
भवन्तमपि यश्चक्रे प्रौढलझाग्नितापितम् ।। ३२५ ॥<br>
एतौ च मैन्दद्विविदौ कुमारावश्विनीसुतौ ।<br>
याभ्यां ब्रह्मवरात्पीतमाकण्ठममृतं दिवि ।। ३२६ ।।<br>
एप सत्त्वोदधिः श्रीमान्दैवधुर्यो धनुष्मताम् ।<br>
लङ्कामालोकयन्नास्ते रामः कमललोचनः ।। ३२७ ॥<br>
अस्य पार्थे स्थितः शौर्यगाम्भीर्योदार्यलक्षणः ।<br>
लक्ष्मणः कार्मुकासज्जज्यामार्जनकृतक्षणः ॥ ३२८ ।।<br>
एष त्वदनुजो रामप्रणामानतशेखरः ।<br>
प्रासादालोकनेनास्य बहुमानोन्नताशयः ॥ ३२९ ।।<br>
कोटीशतसहस्राणां सहस्र शङ्ख उच्यते ।<br>
शतं शङ्खसहस्राणां वृन्दं संख्याविदो जगुः ।। ३३० ॥<br>
तेषां शतसहस्रं तु पद्ममित्यभिधीयते ।<br>
तेषां शतसहस्रं तु महापद्म विदुर्बुधाः ।। ३३१ ।।<br>
कपिसैन्ये महापद्मसंख्या नैवान विद्यते ।<br>
चुलुकैः परिसंख्यातुं शक्यं जलनिर्जलम् ।। ३३२॥</p>
<p>दृशा सूर्यस्य वा तेजो न त्वेतद्विपुलं बलम् ।<br>
प्रभो प्रसीद प्रणयामृत्यानां भृत्यवत्सल ।<br>
संधिस्तवास्तु रामेण दीयतामस्य मैथिली ॥ ३३३ ।।<br>
इति श्रुत्वा तयोर्वाक्यं रावणः क्रोधमूर्च्छितः ।<br>
तौ निर्भर्त्य वलज्ञाने चारानन्यानवासृजत् ॥ ३३४ ।।<br>
विभीषणपरिज्ञाते रामेण परिरक्षिते ।<br>
चारचक्रे पुरः प्राप्ते त्रस्ते वन्ध्यपरिश्रमे ॥ ३३५ ॥<br>
निविष्टे सानुजे रामे सुवेलस्य गिरेस्तटे ।<br>
लङ्काद्वारेषु रुद्धेषु वानरानीकनायकैः ॥ ३३६ ।।<br>
विद्युज्जिह्वं समानाय्य सचिवं राक्षसेश्वरः ।<br>
संमन्त्र्य सुचिरं तेन तूर्णं सीतान्तिकं ययौ ॥ ३३७ ॥<br>
इति चारप्रवेशः ॥ ८ ॥<br>
सतीमधोमुखी प्राप्य वेपमानां भयाकुलाम् ।<br>
बालां मृगीमिव व्याघ्रः प्रोवाच चकितेक्षणाम् ।। ३३८ ॥<br>
सीते यस्योपरि कृतस्त्वया साधुपरिश्रमः ।<br>
स स्वयं पतितः पङ्गुः प्लवशील इवावटे ॥३३९ ।।<br>
छिन्नग्रीवः स सुग्रीवः सोऽजदचूर्णिताङ्गदः ।<br>
हतश्च स विनिप्पिष्टहनुश्च हनुमान्भुवि ॥ ३४० ॥<br>
त्यज रामगतां प्रीतिं विच्छिन्नालम्बना स्वयम् ।<br>
भजस्व भोगविभवं रम्भोरु भवने मम ॥ ३४१ ॥<br>
इत्युक्त्वा तां दशग्रीवः संकेताद्वहिरास्थिताम् ।<br>
आनिनाय महाकार्यं विद्युज्जिह्वं सुसंज्ञया ॥ ३४२ ।।<br>
स प्रविश्याज्ञया भर्तुः प्रणतः सशरासनम् ।<br>
मायारामशिरस्तुल्यं चिक्षेप रुचिरं पुरः ।। ३४३ ॥<br>
तदृष्ट्वा जानकी घोरं वैरैस्वं जीवितासहम् ।<br>
तस्थौ कृतोपकारेव क्षणं मोहेन निश्चला ॥ ३४४ ॥</p>
<hr>
<p>१.वैशसं&rsquo; शा..</p>
<p>अत्रान्तरे समुद्रान्तः प्रविश्याकुललोचनः ।<br>
बलाध्यक्षोऽथ स द्वास्थः संज्ञयास्सै न्यवेदयत् ॥ ३४५ ।।<br>
इति मायाशिरोदर्शनम् ॥ ९॥<br>
ततः प्रयाते पौलस्त्ये संज्ञामासाद्य जानकी ।<br>
शुशोच साश्रुनयना प्राणत्यागकृतक्षणा ॥ ३४६ ।।<br>
आर्यपुत्र कथं राम संकल्पानल्पपल्लवा ।<br>
आशालतेयं नि ना फलकाले मम त्वया ।। ३४७ ॥<br>
गन्तुमभ्यर्थितस्याद्य जीवितस्यायमञ्जलिः।<br>
येन व्यवहितं पत्युर्न पश्यामि मुखाम्बुजम् ॥ ३४८ ॥<br>
उत्तीर्णाब्धि समासाद्य लङ्कां राक्षससंकुलाम् ।<br>
ईप्सितं न त्वया प्राप्तं मम भाग्यविपर्ययात् ॥ ३४९ ।।<br>
आरुह्य मेरुशिखरं पतिताहमधोमुखी ।<br>
प्राप्तोऽपि निकटं यस्याः प्रयातस्तव दर्शनम् ।। ३५० ।।<br>
इयती भूमिमभ्येत्य कृत्वा कर्म सुदुष्करम् ।<br>
असंदर्य मुखाम्भोजं कथं नाथ गतोऽसि मे ॥ ३५१ ।।<br>
प्रिय क्षणं प्रतीक्षस्व प्रियां भार्यामनागसम् ।<br>
परित्यज्य न गच्छन्ति सत्यशीला भवद्विधाः ॥ ३५२ ।।<br>
इति प्रलापिनी वालां निममां शोकसागरे ।<br>
निराशां दर्शने पत्युर्वद्धाशां जीवितक्षये ॥ ३५३ ।।<br>
उवाच सरमा नाम राक्षसी प्रीतिवत्सला ।<br>
तद्दुःखानलसंप्राप्ततीवसंतापवेदना ॥ ३५४ ॥<br>
अयि मुग्धे न जानासि दशग्रीवस्य वक्रताम् ।<br>
मायाविलसितैस्तैस्तैर्दुःखं ते विदधाति यः ।। ३५५ ।।<br>
अपि भर्तुः प्रभावज्ञा कथं मिथ्या विमूर्छसि ।<br>
स्वभावसुलभा सत्यं स्त्रीणामत्यन्तभीरुता ॥ ३५६ ॥</p>
<hr>
<p>१. &lsquo;संक्रान्त&rsquo; शा०.</p>
<p>को नाम राघवं हन्तुमात्तचापं :प्रगल्भते ।<br>
प्रभावं यस्य वक्तीव सेतुसीमन्तितोऽम्बुधिः ॥ ३५७ ॥<br>
समाश्वसिहि नास्त्येव रामस्य परतो भयम् ।<br>
मायाशिरस्तु पापेन विद्युजिह्वेन निर्मितम् ॥ ३५८ ।।<br>
एष रामवलाम्भोधिनिर्घोषः श्रूयते महान् ।<br>
पिनष्टि भुवनव्यापी धृति यः सर्वरक्षसाम् ॥ ३५९ ।।<br>
स्वजनप्रार्थितोऽप्येष जनन्या च दशाननः ।<br>
नायाति स्पष्टतां चक्रः प्रत्यासन्नपरिक्षयः ।। ३६० ।।<br>
कुरङ्गशृङ्गाकुटिला सहसैव दुरात्मनाम् ।<br>
देवस्येव गतिः केन सरलीक्रियते मतिः ॥ ३६१ ॥<br>
कलुषस्यैव वृध्द्यैव नीचमार्गानुसारिणः ।<br>
वार्यते केन कौटिल्यं खलस्य सलिलस्य च ।। ३६२ ॥<br>
दुर्जनस्य श्वपुच्छस्य व्यालस्योष्ट्रगलस्य च ।<br>
मन्त्रैर्नौषधैर्वापि ऋजुता जातु जायते ॥ ३६३ ॥<br>
विनष्टः सर्वथा पापः पौलस्त्यो विश्वकण्टकः ।<br>
धर्मारामस्य रामस्य सत्यं हस्तगतो जयः ॥ ३६४ ॥<br>
इति श्रुत्वैव सहसा सिक्केवामृतवृष्टिभिः ।<br>
भयं शोकं च तत्याज जानकी लब्धजीविता ॥ ३६५ ॥<br>
इति सरमावाक्यम् ॥ १०॥<br>
ततः सज्जीकृतबलं सभासीनं दशाननम् ।<br>
वृद्धामात्यः समभ्येत्य माल्यवानभ्यभापत ॥ ३६६ ॥<br>
विधेयः साधुवृत्तानां विदुषां हितवादिनाम् ।<br>
न याति विनयं भ्रंशवाच्यतां वसुधाधिप ।। ३६७ ।।<br>
देशकालोचितौ यस्य सततं संधिविग्रहौ ।<br>
भ्रूक्षेपमानानुगताः पार्श्वस्थास्तस्य संपदः ॥ ३६८</p>
<p>॥</p>
<hr>
<p>१. &lsquo;वा वेत्ति&rsquo; शा.</p>
<p>कुर्यान्न्यूनबलः संधिं ज्यायान्कुर्वीत विग्रहम् ।<br>
तुल्यक्षयभयान्नित्यमुपेक्षितसमः समम् ॥ ३६९ ॥<br>
न मह्यं रोचते युद्धं रामेण बलशालिना ।<br>
सीताप्रदानमात्रेण तेन संधिस्तवोचितः ॥ ३७० ॥<br>
जयस्यायतनं धर्मः पापं वर्म क्षयस्य च ।<br>
धर्मपक्षे स्थिता देवा रामस्य विजयैषिणः ॥ ३७१ ॥<br>
अधर्मप्रभवाण्येव निमित्तानि गृहेषु नः ।<br>
सीताहेतोः प्रदृश्यन्ते येषामग्रफलं क्षयः ॥ ३७२ ॥<br>
कृष्णा स्त्री पाण्डुरैर्दन्तैईसन्ती लोहितांशुका ।<br>
रथ्यासु संचरति यत्तत्क्षयस्यैव लक्षणम् ॥ ३७३ ।।<br>
यद्वलिं भुञ्जते प्रेता जायन्ते गोषु यत्खराः ।<br>
नकुलेष्वाखयो यस्य तद्विनाशस्य लक्षणम् ।। ३७४ ॥<br>
दुर्जयो राघवः सत्यं पापपक्काश्च राक्षसाः ।<br>
अवतारप्रकारोऽसौ विष्णोर्दैत्यकुलच्छिदः ॥ ३७५ ॥<br>
इति माल्यवतो वाक्यं श्रुत्वा क्रोधानलाकुलः ।<br>
उवाच मन्त्रिणां मध्ये ससंरम्भो दशाननः ॥ ३७६ ॥<br>
दृष्टापरविमर्दस्य वर्गविध्वंससाक्षिणः ।<br>
वज्रोल्लेखविलुप्तस्य कुतस्ते भयमागतम् ॥ ३७७ ॥<br>
अवश्यलुप्तसत्त्वानां वृद्धानां शिथिलात्मनाम् ।<br>
समर्पितस्तव मया सत्यं स्थविरगौरवात् ॥ ३७८ ॥<br>
हीनोऽपि नावमन्तव्यो वलिभिः शत्रुरित्यसौ ।<br>
चिन्तितस्तापसस्तस्माद्भयसंभावनैव का ॥ ३७९ ।।<br>
इति अवाणे साक्षेपं कुपिते राक्षसेश्वरे ।<br>
बभूव माल्यवान्मौनी निःशब्दे मन्त्रिमण्डले ॥ ३८० ॥<br>
इति माल्यवद्वाक्यम् ॥ ११ ॥<br>
लज्जिते स्वगृहं याते माल्यवत्यानतानने ।<br>
संमत्र्य रावणः क्षिप्रं दुर्गरक्षाविधिं व्यधात् ॥ ३८१ ।।</p>
<p>स प्रहस्तं समादिश्य पूर्वद्वाराभिगुप्तये ।<br>
निधाय दक्षिणद्वारे महापार्श्वमहोदरौ ॥ ३८२ ॥<br>
स्वयमिन्द्रजितं वीरं पुत्रं विन्यस्य पश्चिमे ।<br>
आदिदेशोत्तरद्वारे सानुगौ शुकसारणौ ।। ३८३ ।।<br>
विभीषणगिरा ज्ञात्वा लङ्कागुप्ति परैः कृताम् ।<br>
रामोऽपि द्वारसंरोघविधानं विदधे स्वयम् ॥ ३८४ ॥<br>
पूर्वद्वारं तदादेशान्नीलो जग्राह यूथपः ।<br>
अन्दो दक्षिणं वीरः पश्चिमं पवनात्मजः ॥ ३८५ ॥<br>
स्वयं सलक्ष्मणो रामः परिपीड्य तथोत्तरम् ।<br>
दिदेश मध्यमानीके ससुग्रीवं विभीषणम् ॥ ३८६ ॥<br>
इति सैन्यप्रविभागः ॥ १२॥<br>
अथोदतिष्ठद्गम्भीरः प्रलयाम्मोधरध्वनिः ।<br>
निर्घोषः कपिसैन्यानां रक्षसां क्षयलक्षणः ॥ ३८७ ॥<br>
तेन शब्देन संभ्रान्तभुवनक्षयकारिणा ।<br>
लङ्का चकम्पे साध्वीव विध्वंसातङ्कशङ्किता॥ ३८८ ।।<br>
अथाह्याङ्गदं रामो विभीषणमते स्थितः ।<br>
उवाच गच्छ मद्वाक्यादृप्तं ब्रूहि दशाननम् ॥ ३८९ ॥<br>
न धनेषु न भोगेषु न मित्रेषु न वन्धुषु ।<br>
न प्राणेषु तव प्रीतिः सर्वं यत्त्यक्तुमर्हसि ॥ ३९० ॥<br>
त्वया हेममृगव्याजावञ्चिता यद्वने वयम् ।<br>
कौशलं तव तत्रैव न रणे बाहुतोरणे ॥ ३९१ ॥<br>
भिक्षुरूपस्य ते शून्या न तपोवनभूरियम् ।<br>
इमास्ताः कार्मुकक्रूरहुंकारमुखराजयः ॥ ३९२ ।।<br>
जीविताशां त्यज व्याजहृतां वा जनकात्मजाम् ।<br>
वधो मोक्षश्च ते पाप भुजे वाक्ये च मे स्थितौ ॥ ३९३ ।।</p>
<hr>
<p>१. &lsquo;रक्षासंशय&rsquo; शा..</p>
<p>एतत्कपिपतेः सैन्यमते वयमिदं यतः।<br>
क्रियतामग्निपतनं यदि खिन्नोऽसि जीविते ॥ ३९४ ॥<br>
इति शासनमादाय रामस्य शिरसाङ्गदः ।<br>
उत्पत्य प्रययौ व्योम्ना पक्षवानिव पर्वतः ॥ ३९५ ॥<br>
अथासाद्य दशग्रीवं सचिवैः परिवारितम् ।<br>
रामसंदेशमावेद्य जगाद पुनरङ्गदः ।। ३९६ ॥<br>
अनल्पमिदमैश्वर्यं कण्ठच्छेदपणार्जितम् ।<br>
उन्मत्त इव सर्वस्वं कथं त्यजसि राक्षस ॥ ३९७ ॥<br>
यदि त्वमेकः क्षीणायुस्तरिक्षपास्मानमम्वुधौ ।<br>
किं कृतं पुत्रपौत्रैस्ते येषां निधनमिच्छसि ।। ३९८ ॥<br>
खरास्ते मृत्युनखराः खरप्राणापहारिणः ।<br>
शराः शरासनोष्णांशुकरा राम करैधृताः ॥ ३९९ ।।<br>
इति श्रुत्वैव कोपामिज्वालाविभ्रमभङ्गुरैः ।<br>
भ्रूभङ्गैरभ्यधात्पिङ्गैर्वधं दशमुखः कपेः ॥ ४०० ।।<br>
ततो गृहीतः सहसा राक्षसैर्गिरिविग्रहः ।<br>
जग्राह गगनं वेगादङ्गदः शत्रुभङ्गदः ।। ४०१ ॥<br>
स तान्विधूयातिजवाद्भुजभग्नानतापयत् ।<br>
दूरप्रपातसंमोहनष्टसंज्ञामहीतले ॥ ४०२ ।।<br>
निपात्य चरणाग्रेण राजप्रासादमुन्नतम् ।<br>
प्रययौ वालितनयः काकुत्स्थो यस्य सानुगः ॥ ४०३ ॥<br>
इत्यङ्गदवाक्यम् ॥ १३ ॥<br>
अथ प्राकारमारुह्य दृष्ट्वा लङ्का प्लवंगमैः ।<br>
निरुद्धां रावणो यो मादिदेश निशाचरान् ॥ ४०४ ।।<br>
निर्गतेष्वथ रक्षःसु भीत्येवादर्शनं ययुः ।<br>
व्रजद्गजघटाघण्टाटङ्कारबधिरा दिशः ॥ ४०५ ॥</p>
<hr>
<p>१. &lsquo;धनुः&rsquo; शा०.</p>
<p>कोटीशतसहस्राणि वानराणां तरस्विनाम् ।<br>
प्राकाराजालशृङ्गाणि समारुह्य समन्ततः ॥ ४०६ ॥<br>
स्थविरे घोरकल्पान्तघनघोपधनखनैः ।<br>
नाद वनसंघसंकटास्फोटकारिभिः ।। ४०७ ।।<br>
जयत्यविजितः श्रीमान्सानुजो जानकीपतिः ।<br>
देवः सुग्रीवसाम्राज्यप्रार्थनाकल्पपादपः ।। ४०८ ।।<br>
राजा जयति सुग्रीवः शुभ्रा विभ्राजते गुणैः ।<br>
रामकीर्तिः पताकेव यस्य श्रीविश्वविश्रुता ॥ ४०९ ॥<br>
इति गम्भीरनिर्घोषैर्गर्जन्तः कपियूथपाः ।<br>
प्राकारपरिखाजालविनाशाय समुद्ययुः ॥४१० ॥<br>
इति समुद्रपर्व ॥ १४ ॥<br>
अथाहभ्यत सैन्येषु क्षुभिताम्भोधिनिःस्वनः ।<br>
रजनीचरराजस्य समरारम्भदुन्दुभिः ।। ४११ ।।<br>
ततः काञ्चनसंनाहैर्वाजिभिः स्यन्दनैर्द्विपैः ।<br>
रक्षसां दीप्तशम्बैश्च विवभुः पिङ्गला दिशः ॥ ४१२ ॥<br>
वभूव संग्रहारार्हः कपिराक्षससैन्ययोः ।<br>
समागमः सागरयोः प्रलयोद्धृतयोरिव ॥ ४१३ ॥<br>
पुरः प्रवृत्ते समरे घोषघट्टितदिक्तटे।<br>
शिलाशस्त्रास्त्रनिपचीलाकुलमभून्नमः ॥ ४१४ ॥<br>
खङ्गाभिघातसंघट्टघोरश्चटचटो रवः ।<br>
तदमृद्भुवनव्यापी बेणूनां स्फुटतामिव ।। ४१५॥<br>
अश्रूयत ततः स्फूर्जद्वज्रनिप्पेयसोदरः ।<br>
राममुष्टिमाकृष्टिधीरस्य धनुषो ध्वनिः ॥ ४१६ ॥<br>
रामचापच्युताश्चेरुर्वीराणां धृतिहारिणः ।<br>
संग्रामलक्ष्मीविक्षिप्तकटाक्षचपलाः शराः ॥ ४१७ ॥</p>
<hr>
<p>1. &lsquo;दाल&rsquo;मा.२. &lsquo;ऊचिरे'शा.. ३. &lsquo;ट्टाल&rsquo; शा०.</p>
<p>प्रतापदहनज्वालारणदुर्दिनविद्युतः ।<br>
ताः शरश्रेणयश्चक्रुः कालजृम्भाविजृम्भितम् ॥ ४१८ ॥<br>
आजघानोरसि क्रोधादिन्द्रजिद्गदयाङ्गदम् ।<br>
रथं मनोरथमिव प्राङ्ममथाङ्गजस्य च ॥ ४१९ ॥<br>
वानरौ रम्भविनतौ सालतालशिलायुधौ ।<br>
अतिकायस्य चक्राते संरोधं शरवर्षिणः ॥ ४२० ॥<br>
महोदरशरैर्विद्धः सुषेणः शिलया रथम् ।<br>
साश्वसूतध्वजं तस्य जघान धनगर्जितः ।। ४२१ ॥<br>
जाम्बवान्खरपुत्रस्य मकराक्षस्य रक्षसः ।<br>
वृक्षं चिक्षेप तं चासौ चिच्छेद निशितैः शरैः ।। ४२२ ॥<br>
सायकैः परितप्तोऽथ जाम्बवान्मुष्टिभिः क्षणात् ।<br>
स्फारं जघानास्य रथं वृद्धोऽपि तरुणोधमः ॥ ४२३ ।।<br>
वृक्षायुधः शतवलिविद्युजिह्व समाद्रवत् ।<br>
कुम्भस्यात्मजं कुम्भं नीलो जग्राह यूथपः ॥ ४२४ ॥<br>
देवान्तकेन युयुधे गवाक्षः पृथगूक्षधृक् ।<br>
ऋषभः सारजेनाथ त्रिशिराः शरभेण च ।। ४२५ ॥<br>
नरान्तकेन पनसः कुमुदेनाप्यकम्पनः ।<br>
धूम्राक्षेणोगशखेण केसरी हनुमत्पिता ॥ ४२६ ।।<br>
महापाघेण बलिना तरस्वी गन्धमादनः ।<br>
शुकेन वेगदर्शी च पतनेन नलस्तथा ॥ ४२७ ।।<br>
मेघमाली हनुमता मित्रघ्नेन विभीषणः ।<br>
प्रसघेन च सुग्रीवो विरूपाक्षेण लक्ष्मणः ॥ ४२८ ॥<br>
मिथस्तेषां प्रहरतां घोरे समरकर्मणि ।<br>
वपूंषि ययुरभ्यासात्सहस्राकारतामिव ।। ४२९ ।।<br>
अग्निकेतुर्वलोदग्रः सुमन्त्रो रश्मिकेतनः।<br>
यज्ञकोपश्च काकुत्स्थमदृश्यं चक्रिरे शरैः ॥ ४३०</p>
<hr>
<p>१. &lsquo;कर्णा&rsquo; शा०, २. &lsquo;सघ्रो&rsquo; शा०.</p>
<p>तेषां शिरांसि चिच्छेद रामः सपदि पत्रिभिः ।<br>
यैरभूत्पातितैर्मृत्योः पादन्यासोपलावली ॥ ४३१ ॥<br>
मैन्दोऽपि मुष्टिघातेन वज्रमुष्टिमपातयत् ।<br>
द्विविदो निष्पपाताथ शैलाभमशनिप्रभम् ॥ ४३२ ॥<br>
जघान नीलः शैलेन निकुम्भं शरवर्षिणम् ।<br>
इति तेपामभूद्वन्द्वं सत्तानां युद्धमुद्धतम् ॥ ४३३ ॥<br>
इति द्वन्द्वयुद्धम् ।। १५ ॥<br>
ततः शस्त्रशिलासारत्रासादिव दिवाकरः ।<br>
करावृतमुखः प्रायादस्तमस्ताद्रिमस्तकात् ॥ ४३४ ॥<br>
कालदेहाः समागत्य ततस्तिमिरराक्षसाः ।<br>
निःशेषमापपुः संध्यारागमोहितमम्बरे ॥ ४३५ ॥<br>
सप्तभूते क्षणे तस्मिन्ययुनिःशेषतां दिशः।<br>
तमोभि|रसंघवेतालैरिव घट्टिताः ॥ ४३६ ॥<br>
सुग्रीवाज्ञासमायातभिन्नाञ्जनसमप्रभैः।<br>
ऋक्षयूथैरिव व्याप्तं तमोभिरभवन्नमः ॥ ४३७ ॥<br>
रक्षःकायैर्गजैः ख स्तमो वान्तमिवाभवत् ।<br>
उणीपैश्चामरेश्छत्रैः क्वचिद्स्तमिवाभवत् ।। ४३८ ॥<br>
वाजिननाः खुररवैः स्पन्दनाश्चक्रनिःस्वनैः ।<br>
घण्टाशब्देन जगतः सूचिताः समरे ययुः ॥ ४३९ ।।<br>
वौ तमसि रामस्य हेमपुरशरावली ।<br>
लीना कनकलेखेव नीले व्योमकपाश्मनि ॥ ४४० ॥<br>
सा कालरात्रिर्विस्पष्टताराविकटदन्तुरा!<br>
तमोभिर्मुक्तकेशीव भूतानां भयदाभवत् ।। ४४१॥ .<br>
बभूव समरोद्धृतधूलिनीहारसंवृता ।<br>
रक्षःशस्त्रास्त्रभीतेव नेत्रोन्मीलिततारका ॥ ४४२ ।।</p>
<hr>
<p>1. &lsquo;द्वे&rsquo;. शा..</p>
<p>राक्षसोऽहं प्लवङ्गोऽहमिह तिष्ठ स्थिरो भव ।<br>
इत्यजृम्भन्त दन्तांशुजटिलाः सुभटोक्तयः ॥ ४४३ ॥<br>
तिष्ठ स्थितोऽहं युध्यस्व निहतोऽसि त्वमाहतः ।<br>
इतिशब्दैः प्रवीराणां क्षतावेवोद्गतं तमः ।। ४४४ ॥<br>
रक्षोभिर्भाष्यमाणानां कपीनां तैश्च रक्षसाम् ।<br>
बभूवाकर्षनिष्कर्षहर्षसंघर्षनिःस्वनः ॥ ४४५ ॥<br>
रक्षःशिरोभिः काकुत्स्थशरोत्कृतैरभून्मही ।<br>
पक्वैरिव फलैर्व्याप्ता तमस्तालवनच्युतैः ।। ४४६ ॥<br>
चुकूज रघुनाथस्य यत्र यत्रोद्यतं धनुः ।<br>
अराक्षसा क्षणेनैव तत्र तत्राभवक्षितिः ॥ ४४७ ।।<br>
ते शुद्धपक्षाः काकुत्स्थलेहनाराचसंचयाः।<br>
स्मितस्सेरा इंव दिशो जहुस्तिमिरकञ्चुकान् ॥ ४४८ ॥<br>
यशःसौगन्ध्यलुब्धास्ते वीरवनाजपातिनः ।<br>
विचेलुः समरोद्याने कामं रामशिलीमुखाः ।। ४४९ ॥<br>
वर्तमाने रणे तस्मिन्संहारे कपिरक्षसाम् ।<br>
अवर्तमाने तिमिरे दिक्षु संघट्टितास्तिव ॥ ४५० ॥<br>
अङ्गदेनेन्द्रजित्क्षिप्रं हताश्वो हतसारथिः ।<br>
वीरैरनुचरैः सार्धं धीमानन्तरधीयत ।। ४५१ ।।<br>
रक्तोष्णीषाम्बरः स्रग्वी यागभूमि प्रविश्य सः ।<br>
आयसस्रुक्स्रुवो न्यस्तविभीतक्रसमित्कुशः ॥ ४५२ ।।<br>
प्रवृद्धं वह्निमादाय सर्वायुधकृतस्तरः ।<br>
छागस्य जीवतः कण्ठात्कृष्णस्यादाय शोणितम् ॥ ४५३ ।।<br>
जुहाव विधिवन्मन्त्रैः प्रयतः सिद्धये युधि ।<br>
अथोदतिष्ठत्कनकस्यन्दनं पावकप्रभः ॥ ४५४ ॥<br>
प्रदक्षिणशिखाद्बह्नेर्हेमरागो धृतध्वजः ।<br>
तमारुह्योग्रनिर्घोषमन्तर्धानं गतः क्षणात् ॥ ४५५ ।।</p>
<hr>
<p>१. &lsquo;सृष्ट&rsquo; शा०. २. हि ककुभां जदुः&rsquo; शा०. ३. &lsquo;सुर&rsquo; शा०. ४. &lsquo;त्तवाण&rsquo; शा..</p>
<p>इन्द्रजित्समरे प्रायात्तमोभिस्तरुणैर्वृतः ।<br>
स रामलक्ष्मणौ स्फारशरजालवृताम्बरौ ॥ ४५६ ॥<br>
अदृश्यौ व्योमगश्चक्रे घोराभिः शरवृष्टिभिः ।<br>
रामसौमित्रिविशिखास्तमन्तहितमम्बरे ॥ ४५७ ।।<br>
अप्राप्यानुगताः पेतुः खलमेवागता इव ।<br>
प्रच्छन्नं चरतस्तस्य घोरमायाविधायिनः ।<br>
शस्त्रवृष्टिं शरैघोरां चिच्छेद रघुनन्दनः ॥ ४५८ ॥<br>
पीता इव दिशः सर्वा निगीर्णमिव चाम्बरम् ।<br>
क्षिप्तानि भुवनानीव तेनामन्यन्त वानराः ॥ ४५९ ॥<br>
वेगावपातिनस्तस्य शरैरशनिदारुणैः ।<br>
दारितावपि निष्कम्पौ राघवौ युधि तस्थतुः ॥ ४६० ॥<br>
तौ भूरिरुधिरासारसंसिक्ताखिलविग्रहौ ।<br>
उत्फुल्लकिंशुकाशोकसंकाशौ वर्धतः क्षणम् ॥ ४६१ ॥<br>
अप्राप्ये विपुले शत्रौ विलक्षे शरसंचये ।<br>
उवाच रामं सौमित्रिः कोपान्नाग इव श्वसन् ॥ ४६२ ।।<br>
अनुजानीहि मामार्य ब्रह्मास्त्रेण निशाचरम् ।<br>
निर्दहाम्यफलोद्योगलज्जा युधि कथं सहे ॥ ४६३ ॥<br>
मण्डलीकृतचापस्य लक्ष्मणस्येपुवर्षिणः ।<br>
श्रुत्वैतद्वचनं धीरः प्रत्यभाषत राघवः ॥ ४६४ ॥<br>
ब्रह्मास्त्रेण कथं नाम जगत्सर्वं सराक्षसम् ।<br>
दग्धुमिच्छसि संरम्भादेकस्येन्द्रजितः कृते ।। ४६५ ॥<br>
भ्रातः क्षणं प्रतीक्षस्व लक्ष्यतामेप यातु नः ।<br>
सारतां ज्ञास्यसि ततः शराणां शैलभेदिनाम् ॥ ४६६ ॥<br>
विभूतिरिव दृप्तानां चपलानामिवोन्नतिः ।<br>
मायावलानामचिरं भवति प्रभविष्णुता ॥ ४६७ ॥<br>
मायाव्यवहितस्यास्य गूढं गगनचारिणः ।</p>
<hr>
<p>१. &lsquo;वर्धतुः&rsquo; शा..</p>
<p>सावेगाः प्लवगाः शत्रोर्गतिं ज्ञातुं न पुंगवाः ॥ ४६८ ॥<br>
इत्युक्त्वा रघुनाथेन निर्दिष्टाः कपियूथपाः ।<br>
दिशासु विविशुर्व्योम सज्जाः शत्रजितः क्षये ॥ ४६९ ॥<br>
नीला नीलात्मजगजास्ते भैन्दद्विविदाङ्गदाः ।<br>
शरभर्षभसंपातिहराश्चरुर्नभरतले ॥ ४७० ॥<br>
तेषां गरुडवेगानां गतिं गगनवासिनाम् ।<br>
शरैरवारयद्धोरैरिन्द्रजिद्विजयोर्जितः ॥ ४७१ ॥<br>
अदृश्यनाशनिस्पर्शविशिखै शमाहताः ।<br>
ते तेन तमसि स्फीते निपेतुः पर्वता इव ॥ ४७२ ॥<br>
ततः स्फारशरासारैनिःसूत्रान्तरपातितैः ।<br>
चकार राघवौ वज्रशिखाप्रेताविवेन्द्रजित् ।। ४७३ ॥<br>
भुजङ्गवदनैाप्तौ ज्यालामालोल्वनैः शरैः ।<br>
विरुद्धचापव्यापारौ दुर्लक्षौ तौ बभूवतुः ॥ ४७४ ॥<br>
कल्पान्तवाताभिहतौ तौ च कल्पद्रुमाविव ।<br>
तौ चन्द्रे दुर्निमित्ताय च्युते सूर्य इवाम्बरात् ॥ ४७५ ॥<br>
तद्वदं साट्टहासेन नादेनाघट्टयन्दिशः।<br>
जगाम गगनव्यापी विश्राव्य स्वयमिन्द्रजित् ॥ ४७६ ॥<br>
इति रात्रियुद्धे इन्द्रजिज्जयः ॥ १६ ॥<br>
विष्णुशक्रोपमो दृष्ट्वा पतितौ रामलक्ष्मणौ ।<br>
सुग्रीवमुख्यास्तं देशमाययुः सविभीषणाः ॥ ४७७ ॥<br>
ते राधवासक्तदृशः सुग्रीवहनुमन्मुखाः ।<br>
विद्धा इवापीतविषैः सर्वमर्मसु सायकैः ॥ ४७८ ॥<br>
मनोरथरथभ्रष्टाः श्वभ्रे निपतिता इव ।<br>
भङ्गाभिमानविभवा मेरुशृङ्गादिव च्युताः ॥ ४७९ ।।<br>
भिन्ने प्रवाहने ममा वणिजा जलधाविव ।<br>
दस्युभिर्म्लेच्छदेशेषु विक्रीताः श्रोत्रिया इव ॥ ४८० ॥</p>
<p>नीचयाच्यावमानेन संतप्ता इव साधवः ।<br>
दुःखसंत्रासदैत्यानां लज्जिताः प्रययुर्वशम् ।<br>
हस्तन्यस्तललाटाग्रं सुग्रीवं साश्रुलोचनम् ॥ ४८१ ॥<br>
दुःखक्रोधानलाक्रान्तमभापत विभीषणः ।<br>
युद्धान्येवंविधान्येव विजये नास्ति निश्चयः ॥ ४८२ ॥<br>
चला सिद्धिर्विधौ वक्रे पौरुषे सफलं क्वचित् ।<br>
त्यज्यतामेप संतापः शूरः शोच्यो न राघवः ॥ ४८३ ॥<br>
अवश्यं जन्मवीराणां वधाय विजयाय वा ।<br>
अच्छन्नं समरच्छिन्नैरचलं वीचिचञ्चलैः ॥ ४८४ ।।<br>
अनल्पमल्पैरसुभिर्लभन्ते सुभटा यशः ।<br>
मा कृथा मोहसुलभं शोकं शत्रुपराभवे ॥ ४८५ ॥<br>
अभिमानधनानां हि भुजायत्ता प्रतिक्रिया ।<br>
सखे क्षणं प्रतीक्षस्व मोहं त्यक्ष्यति राघवः ।। ४८६ ॥<br>
नास्ति मृत्युभयं सत्यं सत्यधर्मानुयायिनाम् ।<br>
न मोहः कृच्छ्रकालेपु व्यसनव्याधिभैषजम् ॥ ४८७ ॥<br>
धैर्यादीनानि कार्याणि सर्वथा धैर्यशालिनाम् ।<br>
त्वयि प्रतापतिग्मांशो मोहमेघनिमीलिते ॥ ४८८ ॥<br>
नौरिवाकर्णधारेयं मन्यते हरिवाहिनी।<br>
इत्युक्ता सलिलेनास्य प्रमृज्य नयने स्वयम् ।<br>
आश्वासं विदधे वीरः प्लवगानां विभीषणः ॥ ४८९ ।।<br>
शयितौ वीरशयने राघवौ हनुमन्मुखाः ।<br>
तृणाञ्चनेऽपि चकिता ररक्षुर्यनमास्थिताः ॥ ४९० ॥<br>
गिरा शक्रजितो त्वा निहतौ रामलक्ष्मणौ ।<br>
रावणस्तं परिप्वज्य विदधे नगरोत्सबम् ॥ ४९१ ।।<br>
पुष्पकं सममारोप्य राक्षसीभिस्तु रक्षिताम् ।<br>
सीतामदर्शयत्तस्यै शरतल्पगतं पतिम् ॥ ४९२ ॥</p>
<p>सा तं दृष्ट्वैव सहसा मोहेन महता हता।<br>
संज्ञामासाद्य शनकैर्विललापाश्रुगद्गदम् ॥ ४९३ ॥<br>
अहो तु पुण्यहीनाया ललाटे मम संकटे ।<br>
त्वत्समागमपीयूषप्राप्तिर्न लिखिता पुनः ।। ४९४ ॥<br>
दाक्षिण्यं तत्क्व ते नाथ क्वा सा प्रीतिरकृत्रिमा ।<br>
यद्धि मामसुरावाप्तां दृष्ट्वा नैवाभिभाषसे ।। ४९५ ॥<br>
कोऽयं कठोरपर्यन्तः कठिनो मन्युविप्लवः ।<br>
चक्षुषा प्रेमदिग्धेन कथं मां न निरीक्षसे ।। ४९६ ॥<br>
प्रयच्छ में प्रतिवचः पश्य प्रणयिनीं दृशा।<br>
प्रसादाल्लालितः पूर्वं नावज्ञां सहते जनः ॥ ४९७ ।।<br>
अपि ते हृदयं कच्चिदध्यास्ते न पराङ्गना ।<br>
अपि नाम न ते नेहः प्रवासान्मयि विस्मृतः ॥ ४९८ ।।<br>
अहोऽसि तव धैर्याब्धे निहिताशेषरक्षसा ।<br>
अहो उल्लङ्घिताम्भोधेर्गोष्पदं पतनं तव ॥ ४९९ ॥<br>
सुचिरायासतप्ताया नेदानीं दर्शनं तव ।<br>
जीवितत्यागमात्रेण परलोके समागमः ॥ ५०० ॥<br>
पाणिपादतलाशक्रै रेखाकमलमण्डलैः ।<br>
वैधव्यं सूचितमिदं कथं मे शुभलक्षणैः ॥ ५०१ ॥<br>
ये भर्तृशस्तां मामाहुः कन्यालक्षणकोविदाः ।<br>
ते दैवज्ञाः कथं नाम जाता वितथवादिनः ॥ ५०२ ॥<br>
नीलाः केशाः समाः सूक्ष्माः परिच्छिन्ने भ्रुवौ च मे<br>
शङ्खो नेत्रे वरौ पादौ गुल्फी च न शिरोन्नतौ ।। ५०३ ।।<br>
दन्ताः प्रगुणरामाश्च तनुवृत्तशिखा नखाः ।<br>
स्तनौ सुसंहतौ पीनौ सुवृत्तौ मग्नचूचुकौ ।। ५०४ ॥<br>
गम्भीरो नाभिदेशश्च कान्तिःसिग्धा च मे मृदुः ।<br>
ममेदं येन वैधव्यं न तत्पश्यामि लक्षणम् ॥ ५०५ ॥</p>
<p>४२</p>
<p>चित्रं शत्रुकुलस्यायं हन्ता युधि निपातितः ।<br>
अधुना पौरुषस्येव सिद्धिर्दैवेन मुद्रिता ॥ ५०६ ॥<br>
परदेशे प्रियां त्यक्त्वा गन्तुं नार्हसि राघव ।<br>
मनोवृत्तिरिवाहं ते सर्वत्र सहचारिणी ॥ ५०७ ॥<br>
इति प्रलापिनीं सीतां धर्मज्ञा प्रियवादिनी ।<br>
उवाच त्रिजटा स्वैरं तत्सतीव्रतवत्सला ॥ ५०८ ।।<br>
अलं मिथ्याविषादेन पुत्रि जीवति ते पतिः ।<br>
मुखवर्णेन पश्यामि रामस्य शुभमग्रतः ५०९॥<br>
अनष्टधैर्याः: प्लवगा रामं रक्षन्ति यद्भुवि ।<br>
यत्सैत्यानि न दीर्णानि तदेव शुभलक्षणम् ॥ ५१० ।।<br>
न भाग्यहीना वैदेहि त्वं सत्त्वोचितलक्षणा ।<br>
ममभाग्यो जनः सत्यं पुष्पकेन न धार्यते ।<br>
पुप्पकेन हृता तूर्णमशोकवनिकां ययौ ॥ ५११ ॥<br>
इति रामदर्शनम् ॥ १७॥<br>
ततः संज्ञां समासाद्य कृच्छ्रेणोन्मीललोचने ।<br>
वज्राङ्गधाशविवशैः प्लवगैः परिवारितः ॥ ५१२ ॥<br>
विलोक्य लक्ष्मणं दीनं शयानं रुधिरौक्षितम् ।<br>
बाप्पच्याप्तमुखो रामः क्षामस्वरमभापत ॥ ५१३ ॥<br>
हा सुखभ्रष्टसौमिने मदर्थ त्यक्तजीवित ।<br>
भूमिमालिङ्गय सुप्तोऽसि कथं मम पराङ्मुखः ।। ५१४ ।।<br>
सर्वत्र सुहृदः सन्ति सन्ति संवन्धवान्धवाः ।<br>
अभिन्नजन्मदेहस्य दुर्लभः स सहोदरः ॥ ५१५ ॥<br>
मन्त्री बन्धुः सुतः शिप्यः सुहृयोधः पथानुगः ।<br>
लक्ष्मणेन समो भ्राता भाग्यहीनैर्न लभ्यते ॥ ५१६ ॥<br>
भग्नाभिमानसर्वस्वः कथं जीवितुमुत्सहे ।<br>
छिन्नोऽयं यस्य सौमित्रिर्दक्षिणो दक्षिणो भुजः ॥ ५१७ ॥</p>
<hr>
<p>१.&lsquo;मः'शा..</p>
<p>भ्रातः सीतावियोगेऽपि नोक्तोऽसि परुपं मया ।<br>
समन्युरिव मां कस्मान्न कस्मान्नाभिभाषसे ।। ५१८ ॥<br>
क्वासौ मदाज्ञाप्रणयी मयि सेवारसस्तव ।<br>
मुखसुप्तो यदद्यापि निर्भयो न विवध्यसे ॥ ५१९ ॥<br>
इति प्रलापमुखरे लक्ष्मणक्षिप्तचक्षुषि ।<br>
राघवे शरनिःस्पन्दे प्लवगास्तत्यजुर्धृतिम् ॥ ५२० ॥<br>
विद्रुते सागरस्फारे हरिसैन्ये सहस्रधा ।<br>
धूम्रं यूथपमाहूय सुग्रीवः स्वयमभ्यधात् ॥ ५२१ ।।<br>
एते दृष्ट्वा समायातुं गदापाणिं विभीषणम् ।<br>
इन्द्रजिद्भयसंभ्रान्ता विद्रुताः सर्ववानराः ॥ ५२२ ।।<br>
भटानां भयभग्नानां धिग्जीवितमजीवितम् ।<br>
रणे मृत्युर्वने मृत्युर्गुहे मृत्युश्च देहिनाम् ॥ ५२३ ।।<br>
इत्यादिष्टः कपीन्द्रेण धूम्रो वानरयूथपः ।<br>
विपुलं भुजमुद्यम्य जगाम प्लवगर्षभान् ॥ ५२४ ॥<br>
रामशासनसर्वस्वः श्रीमानेष विभीषणः।<br>
नेन्द्रजिद्व्याजयुद्धाप्तमिथ्याविजयगर्वितः ॥ ५२५ ॥<br>
उत्सृज्य भीरुमुसलं भयं भुजबलोर्जिताः ।<br>
जयाय रघुनाथस्य क्रियतां सैन्यसंग्रहः ॥ ५२६ ॥<br>
इति धूम्रस्य वचसा परावृत्ते वलार्णवे ।<br>
रामं निश्चेष्टमालोक्य विललाप विभीषणः ॥ ५२७ ॥<br>
तृणीकृतदशास्यस्य प्रभुमाश्रित्य यन्मम ।<br>
अभिमानोन्नतिरभूत्सोऽयं शेते शराहतः ।। ५२८ ॥<br>
प्रसादविशदा लोकाः सितपूर्वाभिभाषिणः ।<br>
भाग्यहीनैर्न लभ्यन्ते प्रभवो मानदाः सदा ।। ५२९ ।।<br>
अहो वत नृशंसेन रक्षसा कूटबोधिना ।<br>
निघ्नता राघवौ वीरौ निहतोऽहं निराश्रयः ।। ५.३० ।।</p>
<p>श्वेतं गजं चतुर्दन्तं चामरच्छत्रलाञ्छनम् ।<br>
अहो मुहूर्तमालोक्य पतितोऽहमधोमुखः ॥ ५३१ ॥<br>
दुराचारो गजस्त्यक्तः काकुत्स्थोऽप्याश्रितः कृती।<br>
कृतं कृत्यं मया साधु विधिसिद्धिषु कः प्रभुः ॥ ५३२ ।।<br>
अहो वेश्येव निःस्नेहा वक्रा दुर्जनधीरिव ।<br>
सर्वथा खलमैत्रीव दुरन्ता वेधसो गतिः ॥ ५३३ ॥<br>
नमः सुघटितारम्भविनाशप्रभविष्णवे ।<br>
विधेये पौरुषोत्कर्षस्पर्शमात्रासहिष्णवे ॥ ५३४ ॥<br>
इति शोकाकुलः शोचन्साश्रुनेत्रो विभीषणः ।<br>
पस्पर्श सलिलार्द्रेण पाणिना राघवो मुहुः ॥ ५३५ ॥<br>
तं जगादाथ सुग्रीवः सखे दुःखसमुद्भवः ।<br>
त्यज्यतामेष वैक्लव्यसंकल्पे स्त्रीजनोचितः ।। ५३६ ॥<br>
तव स्वच्छनखच्छायारचितोष्णीषविभ्रमः ।<br>
अभिषेकोत्सवं मौलौ रामपाणिर्विधास्यति ॥ ५३७ ।।<br>
सानुजं राममादाय सुषेणेन सहाङ्गदः ।<br>
किष्किन्धा यातु सन्नद्धः सह सर्वैः प्लवङ्गमैः ॥ ५३८ ॥<br>
अहमेको हनुमता सह लङ्कामराक्षसाम् ।<br>
कृत्वा सीतां समादाय पश्चादेष्यामि राघवौ ॥ ५३९ ॥<br>
सौहार्दस्य प्रसादस्य प्रणयस्य प्रियस्य च ।<br>
राज्यदानस्य चानर्ण्यं गच्छाम्यद्य न संशयः ॥ ५४० ॥<br>
अस्य स्फीतयशस्वच्छच्छन्नस्य व्यजनस्य च ।<br>
हरिचन्दनकर्पूरपरिरम्भस्य भूयसः ।। ५४१ ।।<br>
मणिकङ्कणकेयूरमौलिहारभरस्य च ।<br>
अनङ्गमङ्गलासङ्गललनालिङ्गनस्य च ॥ ५४२ ॥<br>
माल्यांशुकमकारस्य संभोगस्य गरीयसः ।<br>
इमौ मे सदृशं बाहू सुहृत्कार्यं करिष्यतः ॥ ५४३ ॥</p>
<p>राममानप्रसादस्य शक्या तस्य प्रतिक्रिया ।<br>
त्यक्तैः पुनः पुनर्जातैर्न शरीरशतैरपि ॥ ५४४ ॥<br>
यदि देवासुरैः सार्धं योत्स्यते मां दशाननः ।<br>
तथापि तस्य कुपिते मयि नास्त्येव जीवितम् ।। ५४५ ॥<br>
इत्युक्ते वानरेन्द्रेण सुषेणः कपियूथपः ।<br>
उवाच धृतिमालम्ब्य चिन्तयन्दुःखभेषजम् ॥ ५४६ ॥<br>
देवासुररणे पूर्वमसुरैर्निहताः सुराः ।<br>
मन्त्रौषगणैः प्रापुर्जीवितं गुरुणार्पितैः ।। ५४७ ।।<br>
क्षीरोदधौ पर्वतयोरन्तरे द्रोणचन्द्रयोः ।<br>
ताः सन्त्यौषधयो यत्र बभूवामृतमन्थनम् ।। ५४८ ॥<br>
श्वच्छवीकरणी दिव्या विशल्या जीवनी तथा ।<br>
संधिनी चेति तास्तूर्णं हरन्तु हनुमन्मुखाः ॥ ५४९ ॥<br>
सुषेणेनेत्यभिहते चिन्तास्तब्धे बलार्णवे ।<br>
अवतीर्याम्बराद्दिव्यद्युतिरभ्याययौ मुनिः ।। ५५० ॥<br>
इति सुग्रीववाक्यम् ॥ १८ ॥<br>
स समासाद्य काकुत्स्थं भगवान्नारदः स्वयम् ।<br>
स्वैरं जगाद जनता हिताय सततं यतः ॥ ५५१ ॥<br>
रामरामाविरामस्त्वं युद्धे त्रिदशविद्विषाम् ।<br>
देवो नारायणः श्रीमान्परमात्मा सनातनः ॥ ५५२ ।।<br>
भगवन्भुवनारम्भव्यापारेषु प्रजासृजः ।<br>
त्वदनुप्राणिता शक्तिः संहारेषु हरस्य च ।। ५५३ ।।<br>
हिरण्याख्यवधे व्यस्ता वराहेण वराहवे ।<br>
त्वया वसुंधरोद्धारधीरेण धरणीधराः ॥ ५५४ ॥<br>
त्वया दैत्या द्विपेन्द्रस्य लीलाकेसरिणा नखैः ।<br>
यशांसि मौक्तिकानीव लुण्ठितानि सहासुभिः ।। ५५५ ।।<br>
त्रैलोक्याक्रान्तिविभवः प्रययौ बलिसंयमे ।<br>
ब्रह्माण्डमण्डपे दण्डपादस्थे मानदण्डताम् ।। ५५६ ॥</p>
<p>ज्वालाजालजटालस्ते परशुर्भार्गवाकृतेः ।<br>
जजृम्भे क्षत्रियवने दीर्घदावाग्निलीलया ॥ ५५७ ।।<br>
सर्वदेवमयात्मा त्वं सर्वयज्ञमयः प्रभुः ।<br>
सर्वदेवमयाकारः पुरुषः सर्वलोककृत् ॥ ५५८ ॥<br>
वैकुण्ठस्त्वमकुण्ठश्रीः पद्मनाभो नभःप्रभः ।<br>
केशवः केशिहर्ता च शेषशायी नरेश्वरः ॥ ५५९ ॥<br>
स्मरस्व सचिवं देव गरुडं गरुडध्वज ।<br>
भुजङ्गपञ्जरं घोरं स क्षिप्रं क्षपयिप्यति ॥ ५६० ॥<br>
इत्युक्त्वा नारदे याते तदैवोवाच मारुतिः ।<br>
देवः काकुत्स्थमभ्येत्य कर्णान्तं स्वार्थसिद्धये ॥ ५६१ ॥<br>
इति नारदवाक्यम् ॥ १२ ॥<br>
ततः सस्सार गरुडं राघवौ विगतज्वरः ।<br>
स चाययौ ध्यातमात्रः पक्षाक्षेपधुताम्बुधिः ॥ ५६२ ॥<br>
पाणिना कृतसंस्पर्शः सानुजस्तेन राघवः ।<br>
निःशल्यो निर्बणश्चासीन्मुक्तपाशः शशिप्रभः ॥ ५६३ ॥<br>
स सूर्यकिरणाकीर्णसुवर्णगिरिसंनिभः ।<br>
खस्थं काकुस्थमामन्य विवेश विशदं नभः ।। ५६४ ॥<br>
अथोस्थिते पृथुबले रघुनाथे सलक्ष्मणे ।<br>
बभूव सर्वभूतानां निर्विघ्ना हर्पनिर्वृतिः ।। ५६५ ॥<br>
ततः प्लवगसैन्यानां नादः प्रमदसंभवः ।<br>
उद्भुतभुवनामान्तिगम्भीरारम्भविभ्रमः ॥ ५६६ ॥<br>
तेन शब्देन महता संभ्रान्ताः क्षणदाचराः ।<br>
ददृशुस्तूर्णमभ्येत्य स्वस्थौ दशरथात्मजी ॥ ५६७ ।।<br>
ते गत्वा विस्मयभयभ्रान्ता भन्ममनोरथाः।<br>
तदप्रियमसंभाव्यं रावणाय न्यवेदयन् ॥ ५६८ ॥<br>
इति विशल्यकरणम् ॥ २० ॥</p>
<hr>
<p>१. &lsquo;समताः&rsquo; शा..</p>
<p>सानुजं राघवं ज्ञात्वा पौलस्त्यः प्राप्तजीवित्तम् ।<br>
विवर्णवदनः क्षिप्रं नोचे किंचिदवाङ्मुखः ॥ ५६९ ॥<br>
कार्यं विचार्य संदेहदोलामारूढमात्मनः ।<br>
स धैर्यस्तम्भितोद्वेगः क्रोधाद्धमाक्षमभ्यधात् ॥ ५७० ॥<br>
अदृष्टसंमुखारातेर्ममाप्यल्पतरो रिपुः ।<br>
उपेक्षित इव व्याधिः प्रयातः कृच्छ्रसाध्यताम् ।। ५७१ ।।<br>
सेयं पराभवग्लानिरयशोधूलिधूसरा ।<br>
त्वद्यशःसितवस्त्रेण मयाद्य परिमृज्यते ॥ ५७२ ।।<br>
रामलक्ष्मणसुग्रीवविभीषणवधाय ते ।<br>
न्यस्तोऽयं तु जयो भारसुरसंहारकारिणः ।। ५७३ ॥<br>
इति माल्यमिवादाय शिरसा शासनं प्रभोः ।<br>
रथी राक्षससैन्येन धूम्राक्षः सह निर्ययौ ॥ ५७४ ।।<br>
राक्षसैर्मन्त्रिमित्रैश्च भीषणैः परिवारितः ।<br>
धूम्राक्षो विदधे गच्छन्धूलिधूम्रा दिशो दश ॥ ५७५ ।।<br>
तस्योपरिकृतच्छाये गृध्रचक्रे प्रसर्पति ।<br>
क्षिप्रं प्राप सितच्छत्रं सव्यापारदरिद्रताम् ॥ ५७६ ॥<br>
दुष्प्रहारो बभूवाथ रणे स भटदारणे ।<br>
हरिसैन्येन महता रक्षसां पृथुवक्षसाम् ।। ५७७ ॥<br>
एहि राक्षस युध्वस्व तिष्ठ कातर वानर ।<br>
इत्यभूद्धीषणः शब्दो विपुलस्तुमुले युधि ॥ ५७८ ॥<br>
धूम्राक्षशरनिर्भिः प्लवगैगिरिविग्रहः ।<br>
निपतद्भिरभूद्भूभिर्दोलाकेलिविलासिनी ॥ ५७९ ।।<br>
वानरप्रवराः प्रौढभुजोत्सृष्टैर्महाद्रुमैः ।<br>
विपुलाभिः शिलाभिश्च चक्रिरे रक्षसां क्षयम् ।। ५८० ॥<br>
विदारितेषु सैन्येषु धूम्राक्षेण तरस्विना ।<br>
तमभ्यधावत्तेजस्वी गृहीत्वा मारुतिः शिलाम् ।। ५८१ ।।</p>
<hr>
<p>१. &lsquo;म्ला&rsquo; शा०. २. &lsquo;दुर्निमित्तैः&rsquo; शा०.</p>
<p>क्षिप्तां तेन शिलां वीक्ष्य क्षिप्रकारी निशाचरः ।<br>
गुर्वीं गदां समादाय रथाद्भूमिमवातरत् ।। ५८२ ॥<br>
साश्वसूतध्वजस्तस्य निष्पिष्टः शिलया रथः ।<br>
सहसा प्रलयं यायान्मूढस्येव मनोरथः ॥ ५८३ ॥<br>
स भग्नस्यन्दनः कोपात्क्षपिताशेषराक्षसम् ।<br>
वक्षस्यताडयद्वेगाद्गदया मारुतात्मजम् ॥ ५८४ ॥<br>
तस्योत्तमाङ्गे चिक्षेप गिरिशृङ्गं प्लवङ्गमः ।<br>
तेन निप्पिष्टसर्वाङ्गः स पपात रणाङ्गणे ॥ ५८५ ॥<br>
धूम्राक्षे निहिते घोरे त्रस्ताः सर्वे निशाचराः ।<br>
हनुमद्विक्रमं गत्वा पौलस्त्याय न्यवेदयन् ।। ५८६ ।।<br>
इति धूम्राक्षवधः ॥२१॥<br>
जितनाके हते तस्मिन्रावणः सैन्यनायकम् ।<br>
विससोर्जितं शत्रुहृत्कम्पनमकम्पनम् ।। ५८७ ।।<br>
रथिनो व्रजतस्तस्य रणाग्रं भर्तुराज्ञया ।<br>
दीर्घप्रवासे प्रययुर्मन्त्रिमित्राणि दूरताम् ।। ५८८ ॥<br>
ततो बभूव संमर्दः कपीनां वीर्यशालिनाम् ।<br>
राक्षसैरक्षयवलैरकम्पनपुरःसरैः ।। ५८९ ॥<br>
गजवाजिरथोद्भुतधूलिप्रावरणा दिशः।<br>
नादृश्यन्त महामेघसंघातैरिव मीलिताः ॥ ५९० ॥<br>
रणाङ्गणोद्गतरजस्स्तोमस्रस्तनमस्तले ।<br>
युद्धे लोको निरालोकः शस्त्रशब्दैरबुध्यत ॥ ५९१ ।।<br>
ततः सुभटशैलाग्रनिर्यद्रुधिरनिर्झरैः ।<br>
व्याप्ते महीतले शान्ति मूलच्छिन्नं ययौ रजः ।। ५९२ ।।<br>
अकम्पनसनामानि वानराणां रणेपिणाम् ।<br>
चक्रुराच्छादनानीव शरीराणि परस्परम् ॥ ५९३ ॥</p>
<hr>
<p>१. &lsquo;ये&rsquo; शा०. २. &lsquo;यो&rsquo; शा०. ३. &lsquo;दुनिमित्तानि दूतता&rsquo; शा०. ४. &lsquo;सस्पन्दः शान
५.शिराप्तानि&rsquo; शा.</p>
<p>महापादपमुत्सृज्य तं समभ्याद्रवद्रुषा ।<br>
विशालवक्षा हनुमान्सानुमानिव पर्वतः ।। ५९४ ।।<br>
तस्य तं गगनावर्तभ्रान्तिनिर्घोषभीषणम् ।<br>
विशिखैरशनिस्पर्शैर्वृक्षं चिच्छेद राक्षसः ॥ ५९५ ॥<br>
तद्बाणविद्धः सोऽप्यन्तशैलशृङ्गः समाययौ ।<br>
रुधिरोद्वारिभिर्गात्रैर्धातुस्रावीव भूधरः ।। ५९६ ।।<br>
वज्रवेगैर्गिरिशिरश्चिच्छेदाकम्पनः शरैः ।<br>
शिखाविखण्डनोद्भूतज्वालावलयपिङ्गलैः ॥ ५९७ ॥<br>
अथापरं समासाद्य पादपं तत्पदानुगान् ।<br>
जघान हनुमान्वेगाद्विद्धः शत्रुपतत्रिभिः ॥ ५९.८ ॥<br>
अकम्पनशरोत्कृत्ते तस्मिन्नपि महाद्रुमे ।<br>
विपुलं सालमुन्मूल्य तं जघानानिलात्मजः ।। ५९९ ॥<br>
दुमाभिघाताभिहत्तः कम्पमानोऽप्यकम्पनः ।<br>
तेनैव सह वृक्षेण क्षिप्रं शकलतां ययौ ॥ ६०० ॥<br>
इत्यकम्पनवधः ॥२२॥<br>
त्रैलोक्याकम्पनं श्रुत्वा युद्धे हतमकम्पनम् ।<br>
कम्पमानवपुःकोपात्तूष्णीमासीद्दशाननः ॥ ६०१ ।।<br>
स प्रहस्तं समादिश्य समरे सैन्यनायकम् ।<br>
अमन्यताहितत्रातं यातं नामावशेषताम् ॥ ६०२ ।।<br>
प्रहस्तोऽप्यप्रशस्तेषु निमित्तेपु विनिर्वयौ ।<br>
बाणसंमानमाराणां कर्तुमानृण्यमुद्यतः ।। ६०३ ॥<br>
स द्विपेन्द्रघटाबन्धैः पिहिताखिलदिङ्मुखैः ।<br>
लेभे प्रलयकालस्य मेघघोरस्य तुल्यताम् ।। ६०४ ।।<br>
कृष्णाः कनकसंनाहा वभुस्तस्य रथे हयाः ।<br>
अच्छिन्नविद्युद्विद्योत इव व्योम्नि बलाहकाः ॥ ६०५ ॥</p>
<hr>
<p>१. &lsquo;खाम&rsquo; शा०. २. &lsquo;भा शा०.</p>
<p>ततः प्रहस्तसैन्येन पूरिते समरे पुनः ।<br>
बभूव कृच्छ्रसंचारा वानराणामनीकिनी ।। ६०६ ।।<br>
एष रक्षःपतेर्बाहुः प्रत्यक्ष इव दक्षिणः ।<br>
प्रहस्तो निर्गतो योद्धुमित्यभूज्जननिःस्वनः ॥ ६०७ ।।<br>
ततः समरसंघट्टनिर्घोषः कपिरक्षसाम् ।<br>
रामरावणयोरर्थे परित्यक्तात्मनामभूत् ।। ६०८ ॥<br>
हरिसेना विशालेषु रक्षःखङ्गेषु बिम्बिता ।<br>
लेभे रामप्रभावेण सहस्रगुणितामिव ।। ६०९ ।।<br>
व्रजतां रक्षसां सेना कदर्यश्रीरिवाययौ ।<br>
संकोचं मन्त्रचिन्तासु शास्त्रहीनस्य धीरिव ॥६१०॥<br>
ग्रहस्तहस्तकृष्टस्य निर्वादी धनुषो ध्वनिः ।<br>
प्रययौ प्रलयारम्भे मेघनिर्घोषघोरताम् ॥ ६११॥<br>
सायकास्तद्भुजोत्सृष्टा यत्र यत्र बलाम्बुधौ ।<br>
निपेतुस्तत्र तत्राभून्मुहूर्तावर्तविभ्रमः ॥ ६१२ ।।<br>
सा कपिस्वामिसंनाहवर्मणां वज्रसारता ।<br>
यच्छस्त्रास्त्रनिपातेऽपि शूराणां नाभवढ्यथा ॥ ६१३ ॥<br>
वानराद्रिद्रुमाघातभग्नाङ्गा अपि राक्षसाः ।<br>
अभिमानाङ्कुशाङ्कास्ते न बभूवुः पराङ्मुखाः ॥ ६१४ ॥<br>
प्लवङ्ग भिन्नरिमातङ्गैरुत्कृत्ताङ्गैस्तुरङ्गमैः ।<br>
पतितैर्भूरभूव्याप्ता भटैश्वोच्छिन्नकंकटैः ॥ ६१५ ॥<br>
क्षिप्रं कवन्धरुद्धास्वरथरथ्यासु सर्वतः।<br>
निःसंचारेपु सैन्येषु निरुच्छ्वासोऽभवज्जन ॥६१६ ॥<br>
समुन्नदः कुम्भहनुमहानादस्तरंधमः ।<br>
एते प्रहस्तसचिवाश्चक्रिरे राक्षसाः क्षयम् ॥ ६१७ ॥<br>
द्विविधः शैलशृङ्गेण निप्पिपेष तरंधमम् ।<br>
महाद्रुमाभिघातेन दुन्दुभश्च समुन्नदम् ।। ६१८ ॥</p>
<p>महानादं जघानाथ शिलया बुधि जाम्बवान् ।<br>
तरुणस्तरुणाचारश्चक्रे कुम्भहनूं व्यसुम् ॥ ६१९ ॥<br>
हतेषु तेषु वीरेषु प्रहस्तो हस्तिदुर्मदः ।<br>
निबिडालोडनक्रीडां शत्रुसैन्यह्रदे व्यधात् ॥ ६२० ।।<br>
तस्मिन्गजगणैर्बाणाधारोद्धरणदुर्दिनैः ।<br>
ससर्प शोणितनदी शरीरतरुहारिणी ।। ६२१ ॥<br>
प्रहस्तप्रहतां दृष्ट्वा वानराणामनीकिनीम् ।<br>
तमभ्यधावद्वेगेन नीलः सेनासुनायकः ।। ६२२ ॥<br>
तयोः सन्नद्धयोर्युद्धे त्रैलोक्यत्रासकारिणि ।<br>
क्षणं प्रेक्षकतां प्रापुः प्रेक्षिकाः कपिराक्षसाः ॥ ६२३ ॥<br>
नीलेनाभिहतः कोपात्पृथुः स्कन्देन शालिना ।<br>
प्रहस्तः शरजालेन निनाय तमदृश्यताम् ॥ ६२४ ॥<br>
तं शरासारमत्युग्रं नीलो मीलितलोचनः ।<br>
जग्राहाभिनवं वर्षघर्मान्त इव कुञ्जरः ॥ ६२५ ।।<br>
ततस्तरुप्रहारेण प्रहस्तस्य मनोजवान् ।<br>
जधान नीलसंनाहान्नीलः क्षिप्रं तुरङ्गमान् ।। ६२६ ॥<br>
हताश्वः सोऽभिपत्याशु मुसलेन प्लवङ्गमम् ।<br>
निजघान ललाटाग्रे तं वृक्षेण स चोरसि ॥ ६२७ ।।<br>
उद्भ्रान्तमुसलं रक्षः साक्षात्कालमिवोद्यतम् ।<br>
नीलः शिलां समुत्क्षिप्य चक्रे स्फुरितमस्तकम् ।। ६२८ ।।<br>
भग्नोत्तमाङ्गे सावेगं प्रहस्ते पतिते युधि ।<br>
रक्षसां नाभवत्कश्चिद्भग्नसंस्तम्भनं विभुः ।। ६२९ ॥<br>
इति प्रहस्तवधः ।। २३ ॥<br>
सेनानाथे हते तस्मिन्रणयज्ञे हुतात्मनि ।<br>
समं समस्तसामन्तैर्निर्ययौ रावणः स्वयम् ॥ ६३० ।।<br>
ततः प्रलयसंरम्भभैरवाम्भोधरध्वनिः।<br>
रुराव रावणस्याग्रे प्रथमारम्भदुन्दुभिः ॥ ६३१ ।।</p>
<p>अभूद्द्वजचयैर्व्योम्नि सैन्याकारैश्च दिक्षु च ।<br>
अभूद्भटभुजस्तम्भस्तम्भिता मरुतां गतिः ॥ ६३२ ॥<br>
प्रधानाधिष्ठितैः सैन्यैः पूर्यमाणा दिशो दश ।<br>
दृष्ट्वा प्रप्रच्छ काकुत्स्थः स्थितमग्रे विभीषणम् ॥ ६३३ ।।<br>
बलैर्महीध्रविपुलैर्ध्वजपिञ्जरिताम्बरैः ।<br>
योद्धुमभ्येति संनद्धः कोऽस्माकं सुभटः पुरः ॥ ६३४ ॥<br>
प्रणयादिति रामेण पृष्टः प्रह्वो विभीषणः ।<br>
उवाच निर्दिशन्दूरादङ्गुल्या सैन्यनायकान् ॥ ६३५ ॥<br>
अग्ने यः सर्वसैन्यानां रथे सूर्य इवोदितः।<br>
एष स्वर्गौकसां भोगवियोगगुरुरिन्द्रजित् ॥ ६३६ ।।<br>
अस्य कुण्डलकेयूरभासुरस्य किरीटिनः ।<br>
प्रताप इव भात्येष ध्वजः कनकनिर्मितः ॥ ६३७ ॥<br>
अस्यैतत्कूजति धनुः पर्जन्योर्जितगजितम् ।<br>
एपोऽतिकायः प्रवरो रथिनां दृश्यते पुरः ।। ६३८ ॥<br>
यश्चान हेमसंनाहं रथमारुह्य वल्गति ।<br>
एप देवान्तको नाम सत्यनामा निशाचरः ॥ ६३९ ॥<br>
एष मत्तद्विपशिरः शृङ्गाग्रे त्रिशिरास्ततः ।<br>
एष रक्षःपतेः सूनुर्मकराक्षः क्षपाचरः ।। ६४० ॥<br>
एते कुम्भनिकुम्भोगमहोदरसुमालिनः ।<br>
सदा संग्रामयज्ञेषु त्रिदशक्षयदीक्षिताः ।। ६४१ ॥<br>
अशेषभुवनध्वंसे प्रचण्डप्रलयानलाः ।<br>
एते ते रावणामात्याः स्वर्गोल्लुण्ठनदस्यवः ॥ ६४२ ॥<br>
सेनाग्रे परिसर्पन्ति ये पद्धयां राक्षसप्रभोः ।<br>
त एते विवुधध्वंससाक्षिणः क्षणदाचराः ॥ ६४३ ॥<br>
यः सहस्रशलाकेव च्छत्रेण स्वच्छकान्तिना।<br>
नीलः शैल इवाभाति शुभाप्रवलयोज्ज्वलः || ६४४ ।।</p>
<p>एप विश्वजयोदग्रः पुलस्त्यो राक्षसैर्वृतः ।<br>
प्रभूतभूतसंघातैरिव देवः पिनाकभृत् ॥ ६४५ ॥<br>
स एप सप्तभुवनाकान्तिस्वच्छन्दशासनः ।<br>
जानकीदुःखकोपाग्निर्दग्धशक्तिर्दशाननः ।। ६४६ ॥<br>
तस्यैतच्चन्द्रधवलं कैलासोल्लासजं यशः ।<br>
त्वद्भ्रूभङ्गेन जलदश्यामलेन निमीलितम् ॥ ६४७ ।।<br>
एतद्विभीषणेनोक्तं निशम्य रघुनन्दनः ।<br>
दिवं विलोक्य पौलस्त्यमुवाचोत्फुल्ललोचनः ॥ ६४८ ॥<br>
अहो प्रभावगम्भीराश्चक्षुर्वाणीमनोमुषः ।<br>
रक्षःपतिभुजस्तम्भाः सावष्टम्भा विभूतयः ॥ ६४९ ॥<br>
इयं दूरे कुबेरस्य दुर्लभैव शतक्रतोः ।<br>
अस्य श्लाघ्यतमा श्रीः स्याद्धर्मेणाच्छुरिता यदि ॥ ६५० ॥<br>
अहो नु विपरीतेषु विधिरत्यधिकादरः ।<br>
यः करोत्यायतां लक्ष्मीमयशः स्पर्शदूषिताम् ।। ६५१ ।।<br>
प्रायेणासहसामान्यनिर्देषोत्कर्षसंपदाम् ।<br>
स्वकृतेष्वपि कौटिल्यं गुणद्विष्टस्य वेधसः ॥ ६५२ ॥<br>
प्रक्षीणसंचयश्चन्द्रः सापायाः सुखसंपदः ।<br>
क्रियते क्रियते कर्तुनिर्विचारस्य वाच्यता ॥ ६५३ ॥<br>
इति निर्वर्णयत्रामः प्रशशंस दशाननम् ।<br>
सादराः सापराधेऽपि गुणलुब्धा हि साधवः ॥ ६५४ ।।<br>
ततः समुदभूद्विश्वप्रलयारम्भभीषणः ।<br>
पौलस्त्योश्चण्डदोर्दण्डकृष्टको दण्डनिःस्वनः ।। ६५५ ।।<br>
कैलासोल्लासनसहैः प्राप्तः पौलस्त्यबाहुभिः ।<br>
भित्वाहतिशरीराणि पातालं विविशुः शराः ॥ ६५६ ।।<br>
हन्यमानेषु सैन्येषु रावणेन प्रमाथिना ।<br>
तमभ्यधावद्वेगेन सुग्रीवः पर्वतायुधः ।। ६५७ ॥</p>
<hr>
<p>१. &lsquo;चामरः शा०.</p>
<p>सुग्रीवदोर्युगाक्षिप्तं सपक्षमिव तं गिरिम् ।<br>
चिक्षेप विशिखैर्वज्रशिखैर्दशमुखः क्षणात् ॥ ६५८ ॥<br>
शैले शकलतां याते मृत्युदंष्ट्राकरं शरम् ।<br>
चिक्षेप राक्षसपतिः सुग्रीवायोग्रविक्रमः ॥ ६५९ ॥<br>
स सर्प इव शुकारी भित्त्वा प्लवगमाशुगः ।<br>
वलक्षपक्षनिवहः प्रविवेश रसातलम् ॥ ६६० ॥<br>
शराभिघातव्यथिते पतिते वानरेश्वरे ।<br>
योद्धमभ्याययुः सर्वे कराः प्लवगपुंगवाः ।। ६६१ ॥<br>
सालतालशिलावृष्टिं तैः क्षिप्तामक्षयां क्षणात् ।<br>
क्षिप्रकारी दशग्रीवः छित्त्वा चिक्षेप सायकान् ॥ ६६२ ।।<br>
वज्रवेगैः शरैः क्षिप्तास्तैमन्दद्विविदादयः ।<br>
क्षितौ निपेतुः सावेगाश्छिन्नमूला इव द्रुमाः ।। ६६३ ।।<br>
भग्नेषु कपिसैन्येपु सौमित्रिः शत्रुदारणः ।<br>
रामशासनमादाय दशकण्ठं समाद्रवत् ॥ ६६४ ।।<br>
कोपादापतिते तस्मिन्वीरे धुर्ये धनुष्मताम् ।<br>
हनुमानग्रतो गत्वा लकेश्वरमयोधयत् ॥ ६६५ ।।<br>
तमब्रवीद्दशग्रीवः कपे दर्शय पौरुपम् ।<br>
विहीनविक्रमं हन्तुं प्रवर्तन्ते न मद्भुजाः ॥ ६६६ ॥<br>
इत्युक्ते राक्षसेन्द्रेण जगाद पवनात्मजः ।<br>
किमक्षस्य वधे दृष्टं न त्वया मम पौरुषम् ॥ ६६७ ।।<br>
निस्पिष्टराक्षसभटो मुप्टिरेप ममोद्यतः ।<br>
करोत्यद्य शरीरं ते क्षिप्रं प्रोपितजीवितम् ।। ६६८ ॥<br>
इति ब्रुवाणं प्लवगं रथोपश्लिष्टमभ्यधात् ।<br>
दशास्यो दशभिहस्सैः शुभ्रीकृत्य दिशो दश ॥ ६६९ ॥<br>
कपे प्रहर निःशङ्कं निहितस्य ततो मया ।<br>
तव प्रागल्भ्यजा कीर्तिश्चिरमेपा विजृम्भताम् ।। ६७०</p>
<p>॥</p>
<p>इत्युक्तः पृथुवेगेन तलेनोरसि मारुतिम् ।<br>
जधान रावणो येन स मुहूर्तमकम्पत ॥ ६७१ ॥<br>
सहसैव समाश्वस्तो हनुमान्प्रौढविक्रमः ।<br>
तलेन वनसारेण रक्षःपतिमताडयत् ॥ ६७२ ॥<br>
तलेनाभिहतस्तेन लोलबाहुर्दशाननः ।<br>
चचाल व्याकुलततुर्दशशृङ्ग इवाचलः ॥ ६७३ ॥<br>
सोऽवदत्साधु ते वीर्य कपे योग्योऽसि मे रिपुः ।<br>
मे सारणः प्रहारेण येनाहमसि कम्पितः ॥ ६७४ ॥<br>
सावलेप वचः शत्रोः श्रुत्वैतत्पवनात्मजः ।<br>
जगाद स्वभुजे चक्षुः सासूयं प्रतिपादयन् ॥ ६७५ ॥<br>
धिग्बलं मम पौलस्त्य लोकलज्जाकरं परम् ।<br>
यन्न यातोऽसि मन्मुष्टिनिष्पिष्टश्लक्ष्णचूर्णताम् ॥ ६७६ ॥<br>
इति ब्रुवाणस्यात्युग्रक्रोधान्निर्धूतविश्रुतम् ।<br>
वेगादपातयन्मुष्टिं कपेर्वक्षसि राक्षसः ॥ ६७७ ॥<br>
गाढप्रहारसंजातमूर्छा विपुलमानसे ।<br>
हनूमति दशग्रीवः सावेगं नीलमाद्रवत् ॥ ६७८ ॥<br>
मारुतिर्लव्धसंज्ञोऽथ सक्तं नीलेन रावणम् ।<br>
द्वन्द्वयुद्धविधौ धर्मं स्मरं नैनं समाद्रवत् ॥ ६७९ ॥<br>
ततः शरभरासारैर्विद्धः पावकसंभवः ।<br>
क्रोधात्प्रज्वलितो नीलः पौलस्त्यायासृजद्गिरिम् ॥ ६८० ॥<br>
तं बाणैर्नवभिश्छित्वा गिरिं वृक्षांश्च रावणः ।<br>
नीलं शरशतैश्चके मेघच्छन्नमिवाचलम् ॥ ६८१ ॥<br>
ततो नीलः समाश्रित्य मायामद्भुतविक्रमः ।<br>
विश्वात्मानमिवात्मानं सर्वत्र समदर्शयत् ।। ६८२ ।।<br>
ध्वजे धनुषि बाणान्ते किरीटाग्रे च पावकिम् ।<br>
दुर्लभं राक्षसपतेर्वीक्ष्य कोपाकुलोऽभवत् ॥ ६८३ ॥</p>
<hr>
<p>१. &lsquo;खे शा.. २. &lsquo;ग्रहः&rsquo; शा०. ३. &lsquo;गो&rsquo; शा०.</p>
<p>महास्त्रमभिमन्त्र्याशु घोरमाग्नेयमाशुगम् ।<br>
रक्षश्चिक्षेप नीलाय सप्तलोकक्षयक्षमम् ।। ६८४ ॥<br>
वक्षस्यभिहतो नीलस्तेनास्त्रेणोग्रतेजसा ।<br>
विसंज्ञः प्राप तद्भूमौ पित्रा रक्षितजीवितः ।। ६८५ ॥<br>
ततः सौमित्रिरभ्येत्य कर्णान्ताकृष्टकार्मुकः ।<br>
उवाच रावणं धीरः पादचारी रथस्थितम् ॥ ६८६ ।।<br>
अभ्येहि राक्षसपते युध्यस्व समरे मया ।<br>
अभङ्गविक्रमं जेतुं न त्वामर्हन्ति वानराः ॥ ६८७ ॥<br>
इति वादिनमक्षोभ्यं क्षुब्धचेता दशाननः ।<br>
अभ्यघाल्लक्ष्मणं कोपकम्पव्याकुलमण्डलः ॥ ६८८ ॥<br>
दिष्टया मे तापसपशो दृशोर्यातोऽसि गोचरम् ।<br>
त्वत्संदर्शनपर्यन्तं सत्यं जीवितमद्य मे ॥ ६८९ ॥<br>
मूकस्येवाभिवादेच्छा पङ्गोरिव जवोद्गतिः ।<br>
अन्धस्येवादरश्चित्ते श्रद्धा मेऽस्त्येव ते युधि ॥ ६९० ॥<br>
योद्धुमिच्छसि दर्पान्ध केवलं बालचापलात् ।<br>
एतैः कैलाशसंघट्टस्पष्टाङ्कविकटैर्भुजैः ॥ ६९१ ।।<br>
इत्युक्ते राक्षसेन्द्रेण लक्ष्मणः पुनरब्रवीत् ।<br>
निःसाराणां भवन्त्येव सत्यं वाचि प्रगल्भता ॥६९२ ।।<br>
इत्युक्त्वा लक्ष्मणक्षिप्तान्रामः सेन्द्रेण सायकान् ।<br>
चिच्छेद विशिखैस्तीक्ष्णैस्तत्संकल्पानिवायतान् ।। ६९३ ।।<br>
ततः सौमित्रिपौलस्त्यपत्रिजालैरवान्तरैः ।<br>
अदाभ्रभ्रैरिव भ्रान्तमेकच्छत्रमभून्नभः ॥ ६९४ ।।<br>
सायकेनाथ सौमित्रि ललाटे रावणोऽभिनत् ।<br>
ब्रह्मदत्तेन सोल्लेखं कर्मणेवाविनाशिना ।। ६९५ ।।<br>
कृच्छ्रेण शरनिर्भेदव्यथां संस्तम्भ्य लक्ष्मणः ।<br>
कृन्तचापं रिपुं चके विशिखाघातमूर्छितम् ॥ ६९६ ॥</p>
<hr>
<p>१. &lsquo;शाला शा०.</p>
<p>संज्ञां प्राप्य दशग्रीवः शक्तिं कालानलोल्बणम् ।<br>
ससर्ज लक्ष्मणायोग्रां मूर्तां शक्तिमिवात्मनः ॥ ६९७ ।।<br>
ज्वालाजटिलयातस्य शक्त्याभिहतवक्षसः ।<br>
मुहूर्तं वैष्णवो भागः स्वयं स्मृतिपदं ययौ ।। ६९८ ॥<br>
विश्वेश्वरांशदृप्तेन सबलेनाभिपूरितः ।<br>
अभ्येत्य लङ्काधिपतिं जघानोरसि मुष्टिना ॥ ६९९ ॥<br>
मुष्टिप्रहारामिहतस्तूर्णमापूर्णितेक्षणः ।<br>
जानुभ्यामवनिं गत्वा निपपात दशाननः ।। ७०० ॥<br>
च्युते निजाभिमानेन सह त्रिदशविद्विषि ।<br>
सुरसिद्धर्षिसंघानां बभूवानन्दनिःस्वनः ।। ७०१ ॥<br>
ततः समीरणसुतो दोर्भ्यामालिङ्गय लक्ष्मणम् ।<br>
निनाय रावणाभ्यासं मूर्तं जयमिवौर्जितम् ।। ७०२ ॥<br>
सापि रक्षःपतेः शक्तिर्जीवशक्तिरिव खयम् ।<br>
अभ्याययौ कृच्छ्रगतं पतिं कुलवधूरिव ।। ७०३ ।।<br>
पुनः समुद्यते योद्धं लब्धप्राणे दशानने ।<br>
तद्वाणाशनिसंपातैर्बभूव प्लवगक्षयः ।। ७०४ ॥<br>
ततो मारुतिमारुह्य देवस्तार्क्ष्यमिवाच्युतः ।<br>
अभ्याद्रवद्दशग्रीवं चापं विस्फार्य राघवः ॥ ७०५ ॥<br>
स जहार द्विषां धैर्यं सीतादुःखाब्धिसेतुना ।<br>
हेतुना विश्वरक्षासु राक्षसक्षयकेतुना ॥ ७०६ ।।<br>
समुद्दलितपापेन प्रतापेनेव रूपिणा ।<br>
चापेन शत्रुशापेन क्षिपन्सायकसंचयान् ॥ ७०७ ।।<br>
तं योद्धमागतं दृष्ट्वा दर्पविक्रमविस्मितः ।<br>
रजनीचरराजोऽभूद्भग्नसीतामनोरथः ।। ७०८ ॥<br>
ततः पौलस्त्यविशिखैर्विद्धं दृष्ट्वानिलात्मजम् ।<br>
त्रोंकारमुखरां मौर्वीं चकर्ष रघुनन्दनः ॥ ७०९ ॥</p>
<hr>
<p>१. &lsquo;रूप&rsquo; शा. २. &lsquo;नों शा०.</p>
<p>पेतुः पौलस्त्यगात्रेषु तीक्ष्णा रामशिलीमुखाः ।<br>
मिथः शौर्यश्चियं दृष्टुं सुचिराबद्धकौतुकाः ।<br>
संकल्पा इव चेरुस्ते रामरावणयोः शराः ॥ ७१० ॥<br>
ततो रामशरोत्कृत्तकेतुर्जेतुर्दिवौकसाम् ।<br>
पपात संपदां शृङ्गं शार्वोर्वर इवोन्नतः ।। ७११ ॥<br>
चक्रुर्नेमिसमुल्लेखखण्डिताखण्डभूतलम् ।<br>
रावणस्योन्ममाथाथ रथं दशरथात्मजः ॥ ७१२ ॥<br>
शरेण निशिताग्रेण पौलस्त्यस्तेन ताडितः ।<br>
कम्पमानतनुश्चक्रे लोलकुण्डलताण्डवम् ॥ ७१३ ॥<br>
छिन्नं रामार्धचन्द्रेण किरीटं तस्य भूतले ।<br>
ऐश्वर्यमिव रत्नाढ्यं पतितं ददृशुः सुराः ॥ ७१४ ॥<br>
च्युतचापं हतगति तमुवाचाथ राघवः ।<br>
गच्छ श्रान्तोऽसि समरे सकृत्संरक्षितो मया ।। ७१५॥<br>
आलुलोके तदाकर्ण्य त्रैलोक्यजयगर्वितः ।<br>
क्षणं निजदुराचार मारनम्रामिव क्षितिम् ॥ ७१६ ॥<br>
युधिप्रष्टप्रतिष्ठस्य पृष्ठं यस्य सुरासुरैः ।<br>
न दृष्टं स ययौ स्पष्टं भ्रष्टमानो दशाननः ॥ ७१७ ॥<br>
निर्जितो न तु तत्याज जानकीसंगमस्पृहाम् ।<br>
असुभिः सह निर्बन्धो दुर्वृत्तानां निवर्तते ॥ ७१८ ॥<br>
अहो दुर्नयशस्त्राय कियती तीक्ष्णसारता ।<br>
यत्प्रभावं छिनत्त्याशु वज्रोल्लेखैरखण्डितम् ।। ७१९ ॥<br>
पतिं साध्वीव विगुणं मातेवानुचितं सुतम् ।<br>
द्वेप्यं वेश्येव दातारं दर्पं नोज्झति मूढता ॥ ७२० ॥<br>
इति रावणभङ्गः ॥ २४ ॥<br>
ततो विवेश पौलस्त्यः स्फारं कनकमन्दिरम् ।<br>
कन्दरं सुरशैलस्य सिंहाक्रान्त इव द्विपः ॥ ७२१ ।।</p>
<p>उपविश्य श्वसत्रत्नप्रदीप्तं काञ्चनासने ।<br>
उवाच सुचिरं ध्यात्वा राक्षसानाक्षसेश्वरः ॥ ७२२ ।।<br>
अहो ममातितीव्राणि तेजांसि च तपांसि च ।<br>
व्यर्थीभूतानि देवस्य शासनात्पौरुषद्विपः ।। ७२३ ।।<br>
परिनिष्ठितसारेषु प्रभावेषु गुणेषु च ।<br>
पतिता स्वेच्छया धातुः शक्तिर्वैफल्यकारिणी ॥ ७२४ ॥<br>
शक्तिसाध्यानि कार्याणि स्वाधीनाः पौरुषश्रियः ।<br>
अचिन्त्या फलकाले तु सोन्मादस्य विधेर्मतिः ।। ७२५ ।।<br>
विपन्ने पौरुषोद्योगे क्रियते कस्य वाच्यता ।<br>
एवंविधैव प्रायेण वस्तुशक्तिरनिश्चिता ॥ ७२६ ॥<br>
सततानुभवाभ्यासालोके विस्मृतविस्मयाः ।<br>
जयन्त्यद्भुतवीर्यस्य कुटिलाः केलयो विधेः ।। ७२७ ॥<br>
दधीच्यस्थ्युद्भवाश्छिन्नाः कुलिशेन कुलाचलाः ।<br>
कैलासतुल्यकल्लोलः पीतश्च मुनिनाम्बुधिः ॥ ७२८ ।।<br>
मर्त्येभ्यो भयमेतन्मे सत्यमूचे प्रजापतिः ।<br>
अयं स नन्दिनिर्दिष्टः कष्टं कपिपराभवः ।। ७२९ ।।<br>
सालाट्टालप्रतोलीषु द्वारगोपुरवर्त्मसु ।<br>
अधुना क्रियतां रक्षा रक्षोभिर्वलवत्तरैः ।। ७३० ॥<br>
ब्रह्मशापाभिभूतोऽसौ कुम्भकर्णः प्रबोध्यताम् ।<br>
जयाशा मे सदा यस्मिन्ननुजे स्वभुजे यथा ॥ ७३१ ।।<br>
स ममास्सिन्यदि भ्राता व्यसने नोपयुज्यते ।<br>
तत्तेन स्फारसारण भूमिभारेण किं वृथा ।। ७३२ ।।<br>
इति राक्षसराजेन समादिष्टाः क्षपाचराः ।<br>
कुम्भकर्णप्रबोधाय विविशुस्तनिकेतनम् ।। ७३३ ।।<br>
दहशुस्तं प्रविश्योरुरत्नकुट्टिमसंश्रये ।<br>
महार्हशयने सुप्तं कुम्भकर्णं गिरिप्रभम् ।। ७३४ ।।</p>
<p>तस्य नामा गुहागर्भनिर्गतैः श्वासमारुतैः ।<br>
गतागतमभूत्क्षिप्रं तृणानामिव रक्षसाम् ॥ ७३५ ॥<br>
स शीतचन्दनैर्माल्यैः कीर्णो न बुबुधे यदा ।<br>
तैस्तदा शङ्खभेरीणां सहस्रैश्चक्रिरे स्वनम् ॥ ७३६ ॥<br>
ततो रक्षःसहस्राणि रथकुञ्जरवाजिभिः ।<br>
तस्य विन्ध्यातटे स्फारे चिरं वक्षसि विभ्रमुः ॥ ७३७ ।।<br>
स तैः समाहतोऽप्युग्रप्रगदामुद्गरतोमरैः ।<br>
गाढनिद्रां न तत्याज दृप्ततामिव दुर्जनः ॥ ७३८ ॥<br>
ततस्त्रिदशगन्धर्वसिद्धविद्याधराङ्गनाः ।<br>
विविशुस्तत्प्रबोधाय गीतवाद्यरवाकुलाः ।। ७३९ ।।<br>
तासां पीनस्तनस्पर्शर्दिव्यचन्दनसौरभैः ।<br>
मधुरैः काकलीगीतैः कुम्भकर्णो व्यबुध्यत!! ७४० ।।<br>
सर्वथा भ्रूसमुल्लासविलासाञ्चितचक्षुषाम् ।<br>
प्रगल्भता पुरंध्रीणामसाध्येष्वपि वस्तुषु ॥ ७४१ ।।<br>
एताः पीयूषहासिन्यः कान्ता कुमुदकोमलाः ।<br>
सर्वेन्द्रियशिलाभेदकठिना वज्रसूचयः ।। ७४२ ॥<br>
नेत्रे ततः समुन्मील्य पातालविपुलाननः ।<br>
वज्राञ्चितभुजस्तम्भः कुम्भकर्णो व्यजृम्भत ।। ७४३ ॥<br>
स स्नात्वा हस्तिमहिपैर्मनुष्यैश्च कृताशनः ।<br>
पीत्वा कुम्भसहस्त्राणि रुधिरस्यासवस्य च ॥ ७४४ ॥<br>
सीतानिकारजं श्रुत्वा घोरं भ्रातुः पराभवम् ।<br>
उत्थाय निश्वसन्कोपात्प्रययौ द्रष्टुमग्रजम् ॥ ७४५ ॥<br>
तस्य मेरुशरीरस्य लग्नमर्कपथे शिरः।<br>
दृष्ट्वा बहिः स्थिताः सर्वे वानरा दुद्रुवुर्भयात् ॥ ७४६ ॥<br>
इति कुम्भकर्णप्रबोधः ॥ २५ ॥<br>
किरीटिनं महाकायं दृष्ट्वा रामः क्षपाचरम् ।</p>
<p>पप्रच्छ भयभग्नेषु प्लवगेषु विभीषणम् ॥ ७४७ ॥<br>
किमेतदद्भुततरं लङ्कायां भूतमुत्थितम् । .<br>
ब्रह्माण्डमण्डपे यातं मानस्तम्भाभिरामताम् ।। ७४८ ॥<br>
अयं शरीरवात्सल्ये चिराद्विन्ध्यः समुद्गतः ।<br>
कर्णकोणे करोत्येष यस्याङ्कः कुण्डलभ्रमम् ।। ७४९ ॥<br>
विस्मयादिति रामेण पृष्टः प्रेम्णा विभीषणः ।<br>
उवाच कुम्भकर्णोऽयं भ्रात्रा कृच्छ्रविबोधितः ।। ७५० ॥<br>
एप निर्जितजम्मारिर्जगत्क्षयकृतक्षणः ।<br>
ब्रह्मणैव कृतस्वमो दीर्घनिद्रां प्रवेशितः ॥ ७५१ ॥<br>
अनेन तरसा कृष्टो दन्त ऐरावणाननात् ।<br>
वासवः समरे वीरः प्रहारैर्जर्जरीकृतः ॥ ७५२ ॥<br>
उद्यन्तां कपयस्तूर्णं तीवत्रासनिवृत्तये ।<br>
मन्त्र एष कृतो घोरो मायया राक्षसैरिति ॥ ७५३ ॥<br>
विभीपणस्येतिधिया सैन्याब्धौ निर्भये कृते ।<br>
विवेश रावणं द्रष्टुं कुम्भकर्णो मदोत्कटः ॥ ७५४ ।।<br>
स प्रणम्य दशग्रीवं चरणालीनशेखरः ।<br>
प्रबोधकारणं तेन प्रणयेन दशाननः ।<br>
पृष्टो वभाषे निश्वासैः पूर्वमुक्तमनक्षरम् ॥ ७५५ ।।<br>
अहो मे दयितो भ्राता दिग्जये प्रथमो भुजः ।<br>
सुखसुप्तो न जानीपे नवं वैरिपराभवम् ।। ७५६ ॥<br>
सीतावियोगग्रस्तेन मनुष्येण पदातिना ।<br>
अस्मत्प्रभावगम्भीरो नदीनाथः स्थलीकृतः ।। ७५७ ।।<br>
क एवं नाम जानीते लोकपालपुरःसरैः ।<br>
ममापि नगरी लङ्का यत्प्रयत्नेन रक्ष्यते ॥ ७५८ ।।<br>
अस्यावमानपङ्कस्य कलङ्कस्य मलश्रियः ।<br>
शुद्धिस्त्वं निहतारातिवधूबाप्पाम्बुनिर्झरैः ।। ७५९ ।।</p>
<hr>
<p>१. रुग्णेषु&rsquo; शा०. २. &lsquo;यस्याकः&rsquo; इति स्थात. ३. &lsquo;णक&rsquo; शा०.</p>
<p>इत्युक्ते राक्षसेन्द्रेण कुम्भकर्णोऽभ्यभाषत ।<br>
हसन्विवृत्तवनेन्दुर्गुहागम्भीरनिस्वनः ॥ ७६० ॥<br>
अहो बत न ते कच्चिद्विपश्चिन्मन्त्रिमण्डले ।<br>
बभूव घोरव्यसनबाधव्याधिचिकित्सकः ॥ ७६१ ॥<br>
सत्यं सीतापहारस्य परिहारस्य संपदाम् ।<br>
पतनं पादपस्येव प्रत्यासन्नमिदं फलम् ॥ ७६२ ॥<br>
राजन्किमेतत्सचिवैः प्रथमं न विचारितम् ।<br>
जायते वा विपन्नेऽर्थे सा पूर्व श्रेयसे मतिः ॥ ७६३ ॥<br>
देशकालविरुद्धेषु कालेषु निद्रिता मतिः ।<br>
आहुतिर्मन्त्रहीनेव न फलाय प्रकल्पते ॥ ७६४ ॥<br>
छन्दानुवर्तिनः पापाहुनयेप्वनुवादिनः ।<br>
मन्त्रिणः शत्रवो राज्ञामज्ञानसुहृदः परम् ॥ ७६५ ॥<br>
मूर्खैरहो सहामात्यैः पशुभिः प्रोषितैरिव ।<br>
आत्मक्षयोद्यतमतिर्भ्राता मम न रक्षितः ॥ ७६६ ॥<br>
एकस्मिन्विवृते रन्ध्र प्रविशत्येव पार्थिवम् ।<br>
हंसश्रेणीव क्रौञ्चाद्रिं घोरानर्थपरम्परा ॥ ७६७ ॥<br>
अपसारितरक्तस्य पट्टवन्धो महीपतेः ।<br>
रोगस्येव विभिन्नस्य लाघवायैव केवलम् ॥ ७६८ ॥<br>
शक्तः कृतोद्यमः शत्रुः स्वेनैवार्थेन तुष्यति ।<br>
यदि तत्किमयं रामो भवद्भिः समुपेक्षितः ॥ ७६९ ॥<br>
न कर्णाभ्यर्णमायातं न च लोचनगोचरम् ।<br>
कदाचित्कस्यचिन्नाम महाब्धौ सेतुबन्धनम् ।। ७७० ॥<br>
कथं सेतुर्यशः सेतुर्मत्येनाब्धौ विवर्त्यते ।<br>
प्रसारितः स कालेन दी| वाहुः क्षयप्रदः ।। ७७१ ॥<br>
श्रुत्वैतत्कुम्भकर्णस्य वचनं पथ्यमप्रियम् ।<br>
तमूचे रावणः कोपाद्भ्रुकुटीकुटिलानन्ः ॥ ७७२ ।।</p>
<p>वीरव्रतपरिभ्रष्टं श्रुतं तव मया वचः ।<br>
आयासितोऽसि मिथ्यैव भजस्व शयनं पुनः ॥ ७७३ ॥<br>
कथं वृद्ध इवाचार्यः पुनरुक्तानुशासनैः ।<br>
श्रुतिशूलैः करोषि त्वं व्यथां शुक्तैरिवौषधैः ।। ७७४ ॥<br>
निर्दया किमतिकान्ते यत्कृतं साध्वसाधु वा ।<br>
प्रतिक्रिया हि दोषस्य वर्तमानस्य चिन्त्यते ॥ ७७५ ॥<br>
विचारावसरस्तावद्यावन्न स्फुरितं शरैः ।<br>
रक्तक्षीबेषु स्वङ्गेषु मन्त्रचिन्तासु कः प्रभुः ।। ७७६ ।।<br>
श्रीरक्षणक्षमस्यायमुपदेशस्य न क्षणः ।<br>
रजन्यां नेत्रसर्वस्वं दिवा दीपो निरर्थकः ॥ ७७७ ॥<br>
प्रमादाद्योऽयमस्माभिः सुमार्गों विषमीकृतः ।<br>
त्वत्प्रभावसमीभूतः स भवत्वद्भुतोदयः ।। ७७८ ॥<br>
इति प्रौढप्रकोपस्य भ्रातुराकर्ण्य शासनम् ।<br>
कुम्भकर्णोऽभ्यधारिक्षप्रं वैलक्ष्यविनताननः ॥ ७७९ ।।<br>
आर्य संत्यज्यतामेष शत्रुचिन्ताकृतो ज्वरः ।<br>
त्वद्भूभङ्ग इवात्युग्रः सज्जोऽहं विश्वसंक्षये ॥ ७८० ॥<br>
अवश्यं तु हितं वाच्यं यदुक्तोऽसि मया प्रभो ।<br>
त्रिजगत्क्षयदीक्षासु वयमभ्यधिकादराः ।। ७८१ ॥<br>
अधुना मद्भुजस्तम्भन्यस्तशत्रुपरिक्षयः ।<br>
कान्ताप्रसादनव्यग्रश्चिरं विचर निर्वृतः ।। ७८२ ॥<br>
अवानरमसुग्रीवमलक्ष्मणमराघवम् ।<br>
अद्य लोकं करोम्येष त्वच्छासनपरो रणे ॥ ७८३ ।।<br>
एक एवाध गत्वाहमितो निजभुजायुधः ।<br>
क्षपयामि परानीकं सर्वे तिष्ठन्तु राक्षसाः ॥ ७८४ ॥<br>
सोत्सेकं कुम्भकर्णस्य वचः श्रुत्वा महोदरः ।<br>
उवाच रावणाग्रेऽपि प्रगल्भः कार्यगौरवात् ।। ७८५ ।।</p>
<p>कथं बाल इवाकाले निःसहायोऽपि चापलात् ।<br>
जेतुमिच्छसि काकुत्स्थं हन्तारं त्रिदशद्विपाम् ॥ ७८६ ॥<br>
न ते शौर्यास्पदं गर्वादसंभाव्यं वदन्ति ये ।<br>
उद्योगकारिणी सत्यमत्युक्तिः फलवर्जिता ॥ ७८७ ।।<br>
सर्वैः क्षपाचरगणैः सह गच्छ रणाङ्गणम् ।<br>
कुलानुरूपं युध्यस्व विजयस्तु विधेर्वशे ॥ ७८८ ॥<br>
हतं तु राघवं मिथ्या विश्राव्य जनकात्मजाम् ।<br>
निराशा स्वशां देवः करोतु दशकंधरः ॥ ७८९ ॥<br>
मायायुद्धादयुद्धं वा वरं शंसास्पदं द्विषाम् ।<br>
वद्ध्वा हि निधनं मूर्ध्नि युद्धेप्वाधीयते मतिः ॥ ७९० ॥<br>
वाक्यं महोदरस्यैतदाकर्ण्य क्षितिषानुजः ।<br>
वभ्रूभङ्गदीप्तार्चिर्ददाहेब दिशो दश ।। ७९१ ।।<br>
स ज्वालाकपिशं शूलं समादाय समुद्ययौ ।<br>
कल्पान्ते सर्वभूतानामभावायेव भैरवः ।। ७९२ ॥<br>
रत्नांशुमण्डितं मूर्ध्नि बबन्ध मुकुटं स्वयम् ।<br>
तस्य लंकापतिः प्रीत्या दीप्तं स्वमिव शासनम् ॥ ७९३ ॥<br>
आमुक्तकंकटस्यास्य हारं स्फारसितद्युतिम् ।<br>
चचारोरसि पौलस्त्यकालाडेरिव निर्झरम् ॥ ७९४ ॥.<br>
स प्रणम्य दशग्रीवं रथमारुह्य भासुरम् ।<br>
युक्तं खरसहस्रेण च्छत्रप्राच्छादिताम्बरम् ॥ ७९५ ॥<br>
वृतो राक्षससैन्येन प्रययौ योद्धुमुद्यतः।<br>
धनुःशतपरीणाहपव्यामशतविस्तृतः ॥ ७९६ ॥<br>
तस्य प्रसर्पतो भूमिर्जङ्गमस्येव भूभृतः ।<br>
चकम्पे भृशमायस्ता चिरं सगिरिकानना ।। ७९७ ॥<br>
स दृष्ट्वा वानरानीकं ननाद मदनिर्भरः ।<br>
भयमाविभूरमुद्येन भूतानां महतामपि ॥ ७९८ ॥</p>
<p>शिरसा पूरिताकाशमुरसा वृतदिक्तटम् ।<br>
तं दृष्ट्वा वानराः सर्वे संत्रस्ता दुद्रुवुर्दिशः ।। ७९९ ।।<br>
भग्नेषु हरिसैन्येषु कुम्भकर्णभयाकुलान् ।<br>
अभ्यधादङ्गदो मानी नादेन हरियूथपान् ॥ ८०० ॥<br>
अलं भयेन नः शूरा महाकायो निशाचरः ।<br>
किं करोत्यधिकं मृत्युरेक एव शरीरिणाम् ।। ८०१॥<br>
सर्वथा क्षयिणः प्राणास्तृणं येषां यशोर्थिनाम् ।<br>
न तेषां प्रभवत्युग्रं विच्छिन्नालम्बनं भयम् ।। ८०२ ॥<br>
वयं सुसंहताः सर्वे स्थूलाकारं निशाचरम् ।<br>
शक्ताः प्रापयितुं युद्धे धूर्ता इव वशे स्थितम् ।। ८०३ ॥<br>
इत्यङ्गदवरा वीराः परावृत्ताः प्लवङ्गमाः ।<br>
अभ्ययुः कुम्भकर्णं ते सालतालाचलायुधाः ।। ८०४ ।।<br>
सावेगं वज्रसारेषु प्लवंगमभुजौज्झिताः ।<br>
गुरवो गिरयस्तस्य गात्रेषु कणशो ययुः ।। ८०५ ।।<br>
चिक्षेप द्विविदस्तस्मै पर्वतं स्फारकन्धरम् ।<br>
अप्राप्य कुम्भकर्णं यो निम्पिपेप निशाचरान् ।। ८०६ ॥<br>
ततः पद्भ्यां महाकायः प्लवगानिगरिगौरवः ।<br>
निष्पिष्य रक्ततटिनीमसृजद्रावणानुजः ।। ८०७ ॥<br>
प्रवृत्ते धोरनिर्घोषे समरे हरिरक्षसाम् ।<br>
न बभूव क्षणं कश्चिन्मनागपि पराड्मुखः ॥ ८०८ ॥<br>
प्रभुसंमानभारस्य प्राणैरानृण्यकाक्षिणाम् ।<br>
ब्रह्मलोकाभिकामानामभूत्तेषां मिथः क्षयः ।। ८०९ ।।<br>
अथ प्लवगसैन्यानि मन्थाचल इवाकुलः ।<br>
ममन्थ पृथुनिघोपः कुम्भकणों भयंकरः ।। ८१०॥<br>
प्रहारोद्यतहस्तस्य तस्य रूपं प्लवंगमाः ।<br>
कालस्येवोल्बणं दृष्ट्वा त्रस्ताः सर्वे ययुर्दिशः ॥ ८११ ॥</p>
<p>तेषु भग्नेषु सहसा परिवृत्याङ्गदोऽवदत् ।<br>
कोऽयं नः संभ्रमाविद्धः संत्रासः स्त्रीजनोचितः ।। ८१२ ।।<br>
अहो तु जीवितस्यास्य क्षणसंक्षयिणः कृते ।<br>
भग्नैर्भवद्भिर्विक्रीतं स्वहस्तेनाक्षयं यशः ।। ८१३ ॥<br>
क्रियतामचलं चेतः साध्वसं विनिवार्यताम् ।<br>
कीर्त्यर्थमायुः शूराणां तपोऽर्थं च द्विजन्मनाम् ॥ ८१४ ॥<br>
नेयं पुण्यविहीनानां पतत्यङ्गेषु संगरे ।<br>
मोक्षारोहणसोपानपङ्क्तिः खड्गपरम्परा ॥ ८१५ ॥<br>
समस्यार्थे भवद्भिर्यत्सुग्रीवस्योक्तमग्रतः ।<br>
तत्सद्यः क्रियतां सत्यं सत्यं वित्तं हि मानिनाम् ॥ ८१६ ॥<br>
ते जयन्ति जगत्पूज्याः साधवो धर्मवान्धवाः ।<br>
येपां वसति वाजे मानः सत्यं सरस्वती ॥ ८१७ ॥<br>
शूराणां व्रतमेतावद्याद्धे न पराङ्मुखाः ।<br>
किं तु द्यूत इवैतौ द्वौ भाग्यायत्तौ जयाजयौ ॥ ८१८ ।।<br>
इत्यङ्गदस्य वचसा परावृत्ते बलार्णवे ।<br>
पुनर्बभूव तुमुलं युद्धं प्लवगरक्षसाम् ॥ ८१९ ।।<br>
गवाक्षजाम्म(म्ब)वन्नीलकुमुदद्विविधा(दा)ङ्गदाः ।<br>
मैन्दचन्दनमुख्याश्च कुम्भकर्ण समाद्रवन् ॥ ८२० ॥<br>
तैस्तुल्यं ससृजुस्तसै सालतालकुलाचलान् ।<br>
पपात कुम्भकर्णस्य यैः समुन्मथितो रथः ॥ ८२१ ॥<br>
विरथः शूलमुद्यम्य स चकार कपिक्षयम् ।<br>
भुजसंवट्टविश्लिष्टनिषिष्टाशेपवानरः ॥ ८२२ ।।<br>
ततस्तस्मै समभ्येत्य हनुमान्प्राहिणोगिरिम् ।<br>
कुम्भकोंग्रशूलाग्रभिन्नाद्रिः स पपात च ।। ८२३ ॥<br>
निशिताग्रेग शूलेन वायुसूनुस्तनान्तरे ।<br>
आहतः कुम्भकर्णेन ननादासृग्वमन्मुखात् ।। ८२४ ॥</p>
<hr>
<p>१. &lsquo;व&rsquo; शा.</p>
<p>व्यथिते मारुतसुते विद्रुते वानरार्णवे ।<br>
शैलं नीलश्च चिक्षेप विक्षिप्तपृथुपादपम् ॥ ८२५ ।।<br>
स कुम्भकर्णमुष्ट्यग्रताडितो धरणीधरः ।<br>
निपपात नवैश्वर्यमदोद्धत इवाधमः ॥ ८२६ ॥<br>
शरभर्षभमुख्यान्स पाणिभ्यां प्रक्षिपन्मुखे ।<br>
निगीर्यालग्नदन्ताग्रस्तृप्तिं न प्राप राक्षसः ॥ ८२७ ।।<br>
भक्ष्यमाणेषु सैन्येषु सदैन्येषु महत्स्वपि ।<br>
राघवं शरणं जग्मुर्भयार्ताः कपियूथपाः ।। ८२८ ॥<br>
ततः क्रोधोद्धतगतिः कुम्भकर्ण महाभुजः ।<br>
जघानाभ्येत्य सुग्रीवश्चैत्यवृक्षेण वक्षसि ।। ८२९ ।।<br>
स तेनाभिहतः क्रोधाद्विहस्य विकटाननः ।<br>
सुग्रीवायासृजद्धोरं शूलं शूलकरं द्विपाम् ।। ८३० ।।<br>
शूलं सहाराणां निर्मितं वहिपिङ्गलम् ।<br>
पाणिभ्यां जानुसंध्यग्रे बभञ्ज प्लवगेश्वरः ॥ ८३१ ।।<br>
शूलभङ्गात्प्रकुपितः कुम्भकर्णो ज्यलन्निव ।<br>
गिरिशृङ्गेण महता निजधान हरीश्वरम् ॥ ८३२ ॥<br>
तं शैलवेगाभिहतं मूर्छितं पतितं भुवि ।<br>
आदाय प्रययौ लङ्कां प्रहृष्टो रावणानुजः ॥ ८३३ ॥<br>
तं प्रयान्तं समालोक्य स्तूयमानं निशाचरैः ।<br>
दुःखावमानक्रोधान्तः प्रध्यौ पचनात्मनः ॥ ८३४ ॥<br>
अहो गृहीतः सुग्रीवो विसंज्ञः शत्रुणा रणे ।<br>
धिगस्मान्सचिचानस्य मिथ्यावलभुजोनितान् ॥ ८३५ ।।<br>
एप मुष्टिप्रहारेण हत्वाहं क्षणदाचरम् ।<br>
करोमि गुरुसंमानगुरुभारावरोपणम् ।। ८३६ ।।<br>
अथवा लब्धसंज्ञोऽथ करोत्येप भुजोर्जितम् ।<br>
मोक्षितोऽहं परेणेति लज्जां न सहते ध्रुवम् ॥ ८३७ ।।</p>
<hr>
<p>१. &lsquo;धातः काख.</p>
<p>तस्मान्नास्योत्सहे कर्तुं यशः शीतांशुमेघताम् ।<br>
करोमि तावत्सैन्यानां भग्नानां विनिवर्तनम् ॥ ८३८ ॥<br>
इति चिन्ताकुले दोलालोलचित्ते हनूमति ।<br>
सुग्रीवः शनकैः संज्ञा सुप्तोत्थित इवाप्तवान् ॥ ८३९ ।।<br>
स विधूय वपुर्वेगादुत्पत्योदग्रविक्रमः ।<br>
चकर्त कुम्भकर्णस्य कुपितः कर्णनासिके ॥ ८४० ॥<br>
स कृत्तनासाश्रवणः स्रवद्रुधिरनिर्झरः ।<br>
भृशं विदारितः पार्थे निप्पिपेष क्षितौ कपिम् ।। ८४१ ॥<br>
स निष्पिष्टो बलवता राक्षसेन कपीश्वरः ।<br>
खमुत्पत्य ययौ तूर्णं यत्र रामः सलक्ष्मणः ॥ ८४२ ॥<br>
ततः पुनः समभ्येत्य कुम्भकर्णो रणाङ्गणे ।<br>
चकार कदनं घोरं वानराणां तरस्विनाम् ॥ ८४३ ॥<br>
वसारुधिरसिक्ताङ्गो मत्तः कोपेन चाकुलः ।<br>
वानरैः सह चिक्षेप स वक्रे राक्षसानपि ॥ ८४४ ॥<br>
तं दृष्ट्वा त्यक्तमर्यादं स्वपरग्रामघस्मरम् ।<br>
वस्तानि सर्वभूतानि कालोऽयमिति मेनिरे ।। ८४५ ।।<br>
भक्ष्यमाणेषु सर्वेषु तेन स्वेषु परेषु च ।<br>
तद्वक्त्रश्वभ्रविभ्रष्टा ससर्प रुधिरापगा ॥ ८४६ ॥<br>
ववृधे विपुलोत्सेधं तस्याधिकतरं वपुः ।<br>
यत्नेनाध्यमानस्य दौर्जन्यमिव दुर्मतेः ॥ ८४७ ।।<br>
प्रभन्नेषु प्लवङ्गेषु क्षपितेषु च रक्षसा ।<br>
अम्याद्रवत्तमाकृष्य चापं रामः सलक्ष्मणः ॥ ८४८॥<br>
तं शोणिताक्तसङ्गिं प्रदीप्तमुकुटाङ्गदम् ।<br>
वर्जितं कपिरक्षोभिर्जगाद रघुनन्दनः ।। ८४९ ।।<br>
अहो वतासि मोहेन महता क्षणदाचर ।<br>
स्वान्परांश्च न जानीषे प्राप्तैश्वर्य इवाधमः ॥ ८५०॥</p>
<hr>
<p>१. &lsquo;गन्तुं&rsquo; शा..</p>
<p>एपोऽहं पापवृत्तानां संहारैककृतक्षणः ।<br>
करोमि त्वां दशास्यस्य यमवर्त्मपुरःसरम् ॥ ८५१ ।।<br>
इति रामवचः शृण्वन्सौमित्रिशरदारितः ।<br>
पुष्करावर्तनिर्घोषं प्रहस्योवाच राक्षसः ॥ ८५२ ।।<br>
नाहं विराधमारीचकवन्धस्वरवालिभिः ।<br>
तुल्यः कथं न जानीषे मां निर्जितसुरासुरम् ।। ८५३ ॥<br>
काकुत्स्थ कुम्भकर्णोऽहं शक्रादीनां भयंकरः ।<br>
लोकपालवसादिग्धं पश्य मे घोरमुद्गरम् ॥ ८५४ ॥<br>
इति तस्य ब्रुवाणस्य शरीरं रामसायकाः ।<br>
विविशुः कृतरन्ध्रस्य क्रौञ्चाद्रेरिव सारसाः ॥ ८५५ ॥<br>
ते रामकार्मुकोत्सृष्टाः खरप्राणहराः शराः ।<br>
न व्यथा कुम्भकर्णस्य चक्रुः पुप्पमया इव ॥ ८५६ ।।<br>
सुरसंहारसचिवं स समुद्यम्य मुद्गरम् ।<br>
राममभ्याद्रवद्धोरं दिक्षु कुर्वन्भुजभ्रमम् ॥ ८५७ ॥<br>
ततः ससर्ज काकुत्स्थो रौद्रमस्रं धृताखिलः ।<br>
विद्धस्य वनान्निश्चेरुरचिंषो येन राक्षसः ॥ ८५८ ॥<br>
हृदि निर्मग्नवाणस्य मुद्गरो गिरिगौरवः ।<br>
स पपात करात्तस्य प्राच्यो जय इवौर्जितः।। ८५९ ।।<br>
ततो भुजायुधः क्रोधान्नष्टसंज्ञ इवाकुलः ।<br>
घोरं चकार संहारं स पुनः कपिरक्षसाम् ।। ८६० ।।<br>
पुनर्मुद्रमादाय सोऽभ्यधावप्लवंगमान् ।<br>
पादव्यस्तक्षितिः कुर्वन्नवकाशभिवाम्बुधः ॥ ८६१ ॥<br>
तं ज्ञात्वा घोरगम्भीरक्षयव्यापारधीरितम् ।<br>
उवाच लक्ष्मणश्चिन्तासंतप्तः कपियूथपान् ॥ ८६२ ।।<br>
अथ सर्वे समारुह्य शरीरं भूधराकृतेः ।<br>
कुर्वन्तु गात्रसंमर्दं भवन्तो गुरुविक्रमाः ॥ ८६३ ॥</p>
<hr>
<p>१. &ldquo;विरुद्ध&rsquo; शा..</p>
<p>लक्ष्मणेनेत्यभिहिते गवाक्षकुमुदाङ्गदाः ।<br>
जाम्बवद्गजनीलाद्यास्ते समारुरुहुर्जवात् ॥ ८६४ ।।<br>
तानारूढान्प्रयत्नेन नवबद्ध इव द्विपः ।<br>
विधूय गात्रं बलवान्दिक्षु चिक्षेप राक्षसः ॥ ८६५ ॥<br>
ततः प्रभञ्जनास्त्रेण रामस्तस्य समुद्गरम् ।<br>
भुजं चिक्षेप सावेगपातनिप्पिष्टवानरम् ॥ ८६६ ॥<br>
कृत्तवामभुजः सोऽथ वृक्षमुद्यम्य राक्षसः ।<br>
क्रुद्धोऽभ्यधावत्काकुत्स्थं नादेनाघट्टयन्दिशः ॥ ८६७ ॥<br>
भुजं ससालं तमपि स्फाराजगरभीषणम् ।<br>
ऐन्द्रेणारेण चिच्छेद रामस्तस्याद्रिगौरवम् ।। ८६८॥<br>
महता पतता तेन दोपणा निप्पिष्टविग्रहाः ।<br>
प्रलयं प्रययुर्गाढं संश्लिष्टाः कपिराक्षसाः ॥ ८६९ ॥<br>
ततश्छिन्नभुजस्यास्य रक्तनिर्झरवर्षिणः ।<br>
चरणावर्धचन्द्राभ्यां चिच्छेद रघुनन्दनः ॥ ८७० ।।<br>
स कृत्तबाहुचरणः पातालविकृताननः ।<br>
राममभ्याद्रबद्धोरः सूर्यं राहुरिवाकुलः ॥ ८७१ ॥<br>
हेमपुङ्खैर्मुखं तस्य शरैः शिखरिदारणैः ।<br>
अपूरयन्मुहूर्तेन राघवो लाघवोर्जितः ॥ ८७२।।<br>
शक्रदत्तं शरं चास्सै चिक्षेपाशु क्षयंकरम् ।<br>
यत्तस्य विपुलं वक्षो भित्त्वा भूतलमाविशत् ।। ८७३ ।।<br>
ततः प्रचण्डमार्तण्डमण्डलाम्राज्यतेजसः ।<br>
रामः शिरः शरेणास्य चिक्षेप शिखरोपमम् ॥ ८७४ ।।<br>
तस्मिन्निपतिते वेगात्स्फारे शिरसि रक्षसः ।<br>
पेतुश्चर्णीकृता लङ्काप्राकाराट्टालमेखलाः ॥ ८७५ ॥<br>
काये निपतिते तस्य पिष्टे प्लवगमण्डले ।<br>
दिक्षु सूर्यप्रकाशानामवकाशश्चिरादभूत् ॥ ८७६ ।।</p>
<p>उत्पाताभिहते लोके लोलसागरमेखला ।<br>
लङ्का चकम्प सातङ्का संत्रस्तेव वराङ्गना ॥ ८७७ ॥<br>
पातिते कण्टके तस्मिन्मुनीनां सदिवौकसाम् ।<br>
हतो हत इति प्रौढः प्रादुरासीजनस्वनः ॥ ८७८ ॥<br>
इती कुम्भकर्णवधः ॥ २६ ॥<br>
भ्रातरं निहतं दृष्ट्वा भग्नमानो दशाननः ।<br>
पपात शोकसंतापमूर्च्छितः काञ्चनासनात् ।। ८७९ ॥<br>
तं दृष्ट्वा पतितं भूमौ देवान्तकनरान्तकौ ।<br>
त्रिशिराश्चातिकायश्च रुरुदुस्तत्लुताः शुचा ।। ८८० ॥<br>
महोदरमहापाधौं कुम्भकर्णानुजौ नृपम् ।<br>
दृष्ट्वा निश्चेष्टसर्वाङ्गं शोकतप्तौ बभूवतुः ।। ८८१ ॥<br>
कृच्छ्रेण संज्ञमासाद्य शोकशङ्कुशरैर्वृतः ।<br>
पौलस्त्यः प्रसरद्वाप्पः प्रललापाकुलाशयः ॥ ८८२ ।।<br>
हा कुम्भकर्ण त्रैलोक्यजययात्रापुरःसर ।<br>
सुरेन्द्रसेनासरसीविलोडनमहागज ॥ ८८३ ॥<br>
किं जीवितेन विच्छिन्नजयाशालम्बनस्य मे ।<br>
कुम्भकर्णश्च्युतो यस्य दक्षिणः सहजो भुजः ॥ ८८४ ।।<br>
अहो बत मया मोहात्सुखसुप्तो विबोधितः ।<br>
अपुनदर्शनायैव शेते कृतभुजाननः ॥ ८८५ ॥<br>
किं कृतं विप्रियं भ्रातस्तव प्रणयिनो मया ।<br>
असिन्व्यसनकाले मां यत्परित्यज्य गच्छसि ॥ ८८६ ।।<br>
हेलानिर्जितजम्भारिः कथं भुवनमङ्गदः ।<br>
हतोऽसि युधि मर्येन जम्बुकेनेव कुञ्जरः ।। ८८७ ॥<br>
अधुना मम का सीता धिप्राज्यं जीवितेन किम् ।<br>
कुम्भकर्णविहीनस्य हन्त शून्या जगत्रयी ।। ८८८ ॥<br>
स्वयं मे दुर्नवतरौ विपाकः फलसंततेः।<br>
विभीषणवचो येन तथ्यं पथ्यं च न श्रुतम् ।। ८८९ ।।</p>
<p>स मया विनयी धीमान्भक्तो भ्राता विवासितः ।<br>
यद्वाक्यातिक्रमादेप स्वयं प्राप्तः पराभवः ।। ८९० ॥<br>
इति प्रलापिनः श्रुत्वा वचनं मानिनः पितुः।<br>
उवाच त्रिशिरा दुःखं नियम्यान्तः समुत्थितम् ॥ ८९१ ।।<br>
एवमेतन्महाराज धर्ममुक्तं यदुक्तवान् ।<br>
विभीषणस्तद्भवता न गृहीतं हितं पुनः ॥ ८९२ ।।<br>
अधुना किं प्रलापेन पश्चात्तापेन किं वृथा ।<br>
अतीतं नानुशोचन्ति साधवो धैर्यसागराः ॥ ८९३ ।।<br>
त्वदर्थे कुम्भकर्णस्य श्लाघ्यो जीवितसद्व्ययः ।<br>
साधुवादस्ततुत्यागे धन्यानामेव जायते ॥ ८९४ ॥<br>
न ते शोच्याः शुचियशःपूर्णचन्द्रोदयाचलाः ।<br>
प्रधने निधनं येषां निधनन्यस्तचक्षुषाम् ॥ ८९५॥<br>
क्रियतामुचितं चैव भुजानां विक्रमस्य च ।<br>
रणे हतानां शूराणां न शोकेन प्रतिक्रिया ।। ८९६ ॥<br>
रथो धनुः शराः शौर्य शक्तिः शक्तिश्च ते दृढा ।<br>
कुम्भकर्णवधक्रोधः क्षिप्रं शत्रुपु पात्यताम् ॥ ८९७॥<br>
स्थितेप्वस्मासु ते तात विधेयेषु भुजेप्विय ।<br>
को रामः कश्च सौमित्रिः के वराकाः प्लवङ्गमाः ।। ८९८ ।।<br>
इति त्रिशिरसो वाक्यान्मन्दशोके दशानने ।<br>
अतिकायप्रभृतयस्तथेत्यूचुर्मदोत्कटाः ॥ ८९९ ॥<br>
ततस्ते निर्ययुर्मूर्ना पितुरादाय शासनम् ।<br>
महोदरमहापार्श्वौ तत्पितृव्यौ च सानुगौ ॥ ९००॥<br>
ते समासाद्य विपुलं कपिसैन्यमहोदरम् ।<br>
चक्रिरे शरवर्षेण दुःसहः क्षोभविभ्रमः ॥ ९०१ ॥<br>
ततः कपिप्रधानानां यातुधानबलैः सह ।<br>
निर्विभागमभूयुद्धं शिलाशस्त्रास्त्रदुःसहम् ।। ९०२।।</p>
<hr>
<p>१. शस्त्रविशेपः, २. सामर्थ्यविशेषः,</p>
<p>रथो रथेन निष्पिष्य कुञ्जरेणैव कुञ्जरः ।<br>
रक्षसा राक्षसो युद्धे वानरेणैव वानरः ॥ ९०३ ॥<br>
अथातिकायत्रिशिरौ देवान्तकनरान्तकैः ।<br>
दारिताः प्लवगाः पेतुश्छिन्नपक्षा इवाद्रयः ।। ९०४ ।।<br>
राक्षसैर्वाध्यमानेपु प्लवगेष्वङ्गन्दो बली।<br>
सुग्रीवशासनात्तूर्णं नरान्तकमुपाद्रवत् ।। ९०५ ॥<br>
नरान्तकोऽपि तुरगारूढः प्रासं महाजवम् ।<br>
चिक्षेप वालिपुत्रस्य वक्षसि प्रौढविक्रमः ॥ ९०६ ॥<br>
स शिलापीठकठिने प्रासस्तस्योरसि क्षणात् ।<br>
भग्नाननः पपाताग्रे याच्ञाभङ्गादिवाधनः ।। ९०७ ॥<br>
ततस्तस्याङ्गदः कोपात्तुरङ्गं वल्गु वल्गितम् ।<br>
चक्के मुष्टिप्रहारेण शीर्णवत्रशिरोधरम् ॥ ९०८ ॥<br>
निहताश्वोऽभिसृत्याशु क्रोधाकान्तो नरान्तकः ।<br>
जघान मुष्टिना वालिसूनुं मूर्ध्नि बलोत्कटः ॥ ९०९ ।।<br>
स रक्तनिझरोद्गारी धातुसिक्त इवाचलः ।<br>
मुष्टिना वज्रकल्पेन निजघान नरान्तकम् ।। ९१० ॥<br>
इति नरान्तकवधः ॥ २७ ॥<br>
हते नरान्तके घोरे देवान्तकमहोदरौ ।<br>
त्रिशिराश्चागदं क्रुद्धा लब्धलक्षं समाद्रवत् ॥ ९११ ।।<br>
देवान्तकाय चिक्षेप महापादपमङ्गदः ।<br>
तं चाशुकारी निशिराश्चकार तिलशः शरैः ॥ ९१२ ।।<br>
शालशैलावली तस्मै प्राहिणोदङ्गदः क्रुधा ।<br>
वभञ्ज त्रिशिराः क्षिप्रं परिघाग्रेण तामपि!! ९१३ ॥<br>
ऐरावणसमं तत्र समारुह्य सुदर्शनम् ।<br>
गजं महोदरश्चके तोमरच्छिन्नमजदम् ॥ ९१४ ॥<br>
देवान्तकेन च जवात्परिघेनाझदो हतः ।</p>
<hr>
<p>१. &lsquo;परिघेणाहतोऽङ्गद: शा०.</p>
<p>गजदन्तं समुत्पाट्य जघानोरसि तं बली ॥ ९१५॥<br>
वीरैस्त्रिभिस्तैर्युगपत्प्रदीप्तायुधवृष्टिभिः।<br>
राक्षसैरावृतस्तीनं न चचालाङ्गदो युधि ।। ९१६ ॥<br>
ततः समेत्य हनुमान्नीलश्च कपियूथपौ।<br>
चक्राते तैस्त्रिभिर्युद्धं शिलाशस्त्रास्त्रदुःसहम् ॥ ९१७ ॥<br>
शरोत्कृत्तमहाशैलं ततो देवान्तकं क्रुधा ।<br>
मुष्टिपाताहतं चक्रे गतासुं पवनात्मजः ॥ ९१८ ॥<br>
इति देवान्तकवधः ॥ २८॥<br>
हते देवान्तके नीलः शरैस्त्रिशिरसार्दितः।<br>
महोदराय चिक्षेप संज्ञामासाद्य भूधरम् ।। ९१९ ॥<br>
स तेन गाढनिप्पिष्टो दुर्लक्षावयवः क्षितौ ।<br>
&lsquo;निपपात समातङ्गः प्रध्वस्ताङ्कुशतोमरः ॥ ९२०॥<br>
इति महोदरवधः ॥ २९ ॥<br>
हतं पितृव्यमालोक्य त्रिशिराः क्रोधमूर्छितः ।<br>
शरैश्चकार कदनं वानराणां तरखिनाम् ॥ ९२१ ।।<br>
स शक्तिं वायुपुत्राय प्राहरत्प्राणहारिणीम् ।<br>
तमापतन्तीमादाय बभल्ल पवनात्मजः ॥ ९२२ ॥<br>
शक्तिमङ्गक्रुधा खड्गमाकृष्ट क्षणदाचरः।<br>
आजधानोरसि स्फारे हनुमन्तं महाभुजः ॥ ९२३ ॥<br>
खड्गप्रहारकुपितः सोऽथ वक्षसि राक्षसम् ।<br>
निजघान तलाग्रेण वज्रनिप्पेषपातिना ॥ ९२४ ॥<br>
स तेनाभिहतः कोपानिपपात च्युतायुधः ।<br>
भ्रान्तां वसुमती पश्यन्मूर्छितः कनकप्रभाम् ।। ९२५ ॥<br>
हत्वा निपतितस्यास्य करवालं करात्कपिः ।<br>
शिरांसि त्रीणि चिक्षेप शिखराणीव भूभृतः ॥ ९२६ ।।<br>
इति त्रिशिरोवधः ।। ३० ।।</p>
<p>हते त्रिशिरसि क्रुद्धो महापार्श्वः प्रतापवान् ।<br>
गुर्वी गदां समुद्यम्य निष्पिपेप प्लवंगमान् ।। ९२७ ॥<br>
ऋपभस्योरसि गदां स तां त्रिदशभङ्गदाम् ।<br>
अपातयद्यथा संज्ञां कृच्छ्रेण कपिराप्तवान् ॥ ९२८ ।।<br>
जवेनास्य गदां हृत्वा वानरो वरुणात्मजः ।<br>
तथा जघान येनासौ मूर्छितः प्रापतव्यसुः ॥ ९२९ ।।<br>
इति महापार्श्ववधः ॥ ३१ ॥<br>
अतिकायो रथेनाथ सहस्राश्वेन नादिना ।<br>
राहुध्वजेन महता धन्वी राममुपाद्रवत् || ९३० ॥<br>
तमापतन्तमालोक्य रत्नाङ्गदकिरीटिनम् ।<br>
ऊचे विभीषणं रामः कोऽयं शौर्यार्जिताकृतिः ।। ९३१ ।।<br>
विभीपणस्तगवदत्पौलस्त्यस्यायमग्रजः ।<br>
अतिकायो महोत्साहः प्रजापतिवरोर्जितः ।। ९३२॥<br>
एष धैर्यनिधि(मान्सुवृत्तः श्रुतवान्वशी ।<br>
धर्मे नित्यं नये मन्त्रे सत्ये सत्त्वे च विश्रुतः ॥ ९३३ ॥<br>
अवध्यः सर्वभूतानां तरखी मानिनीसुतः ।<br>
गायन्ति यस्य चरितं दिवि देवमृगीदृशः ॥ ९३४ ॥<br>
उक्त विभीषणेनेति चिरं रामस्तमैक्षत ।<br>
गुणलुब्धा विरुद्धेऽपि सादरा एव साधवः ।। ९३५ ॥<br>
अतिकायोऽथ निःशस्त्रमनभीतपराब्बुखान् ।<br>
वर्जयन्युध्यमानानां चकार समरे क्षयम् ।। ९३६ ।।<br>
तेनाहतेपु सैन्येषु शरैरशनिदारुणैः ।<br>
मैन्दद्विविदमुख्यानां बभूवापूर्वसंभ्रमः ॥ ९३७ ।।<br>
तमभ्येत्याथ सौमित्रिरमित्रं त्रिदिवौकसाम् ।<br>
पात्रीचकार वाणानां दीप्तानामिव मन्युना ॥ ९३८ ।।<br>
अतिकायभुजोत्सृष्टान्सायकान्स्तम्भसन्निभान् ।</p>
<p>चिक्षेप लक्ष्मणः क्षिप्रं वज्राश्रिनिशितैः शरैः ॥ ९३९ ॥<br>
तस्य ज्यातलघोषेण निर्घोपणाशनेरिव ।<br>
बभूव रक्षसां कोऽपि कम्पः कपिमदप्रदः ॥ ९४० ॥<br>
असकृद्विनिकृत्तेषु लक्ष्मणेनाशुकारिणा ।<br>
शरैः शरसहस्रेषु विस्मितोऽभून्निशाचरः ॥ ९४१ ॥<br>
सोऽथ सौमित्रिणा गाढं ललाटे पत्रिणा हतः ।<br>
श्रमस्वस्तारुणोष्णीप इवाभूद्भरिशोणितः ।। ९४२ ।।<br>
रक्षसा सायकेनाथ हतो वक्षसि लक्ष्मणः ।<br>
पुग्यच्छत्र इवाशोकश्चकाशे रुधिरोक्षितः ॥ ९४३ ॥<br>
अथाग्नेयं ससर्जस्मै महास्त्रं राघवानुजः ।<br>
तच्चातिकायः सौरेण चकारास्त्रेण निष्फलम् ।। ९४४ ॥<br>
ऐपीकमभिमन्यास्त्रं जघानास्त्रेण लक्ष्मणः ।<br>
आग्नेयं पवनास्त्रेण प्रतिजघ्ने च तद्रिपुः ॥ ९४५ ॥<br>
ततः सौमित्रिनिर्मुक्ता पत्रिणो वज्रघातिनः ।<br>
अतिकायस्य कवचे ब्राह्मे भग्नाः क्षितिं ययुः ॥ ९४६॥<br>
ब्रह्मदत्तवरं रक्षो ब्रह्मास्त्रेणैव बाध्यते ।<br>
इति कर्णे समभ्येत्य लक्ष्मणं मारुतोऽभ्यधात् ॥ ९४७ ।।<br>
अथ प्रादुश्चकारास्त्रं ब्राह्मं दशरथात्मजः ।<br>
त्रैलोक्यत्रासगुरुणा येन विश्वमकम्पत ॥ ९४८ ॥<br>
तदस्त्रमतिकायस्थ दीप्तायुधपरम्पराम् ।<br>
हत्त्वा जहाराशु शिरः स्फुरन्मुकुटकुण्डलम् ॥ ९४९ ॥<br>
अतिकाये निपतिते शिखरे त्रिदशद्विपाम् ।<br>
ययौ सहस्रधा क्षिप्रं श्वभ्रभ्रप्टेव वाहिनी ॥ ९५० ।।<br>
इत्यतिकायवधः ॥ ३२ ॥<br>
श्रुत्वातिकायप्रमुखान्निहतात्रावणः सुतान् ।<br>
भ्रातरौ च महावीरौ महापार्श्वमहोदरौ ।। ९५१ ।।</p>
<hr>
<p>१. &lsquo;वज्रादि&rsquo; शा.</p>
<p>शोकमन्युसमाविष्टः कष्टं व्यसनमाश्रितः ।<br>
शुशोच साश्रुनयनः काले फलति दुर्नयः ॥ ९५२ ॥<br>
तमुवाचेन्द्रजिद्वीरः शेखरस्त्रिदशद्विपाम् ।<br>
तात विक्रमकालेऽस्मिन्न शोकं कर्तुमर्हसि ॥ ९५३ ॥<br>
शत्रुक्षये भुजाधीने बाप्पैर्नारीजनोचितैः ।<br>
हासायतनमात्मानं कुर्वते हितमानिनः ॥ ९५४ ॥<br>
चिन्ता तवापि निर्मग्ना यदि शत्रुकृता हृदि ।<br>
तत्किमेभियंशोभिर्मे मिथ्याशत्रुजयोर्जितैः ॥ ९५५ ॥<br>
अद्य लोकं विधायाहमवानरमराघवम् ।<br>
अवमानोदधेः पारं गच्छाम्यायुधसेतुना ॥ ९५६ ॥<br>
मेघनादो निगद्येति तूर्णं गत्वा निकुम्भिलाम् ।<br>
असितच्छागकण्ठास्त्रैर्वहिं हुत्वा च पूर्ववत् ।। ९५७ ॥<br>
जगामान्तहितो युद्धमहीं ब्रह्मास्त्रदुर्जयः<br>
जगत्प्रलयसंक्षोभं सहसा दर्शयन्निव ॥ ९५८ ॥<br>
अदृश्यत ततो रात्रिः संहारसहचारिणी।<br>
तस्य मायेव दुर्लक्ष्या कालरात्रिर्बनौकसाम् ॥ ९५९ ।।<br>
घोरा हरिशरीरेषु शस्त्रपातपरम्परा ।<br>
पपात वितता व्योन्नः सर्वतः प्राणहारिणी ॥ ९६० ॥<br>
प्रयरेषु प्लवङ्गेषु शरशूलपरश्वधैः ।<br>
राक्षसैर्भाव्यमानेषु नि?पस्तुमुलोऽभवत् ।। ९६१ ।।<br>
छिन्नजानुशिरोग्रीवैश्युतपादशिरोरुभिः ।<br>
पतितैर्वानरवरैर्दु संचारा बभूव भूः ।। ९६२ ।।<br>
नलनीलसुपेणेषु कुमुदद्रिविदादिपु ।<br>
गवाक्षगजमुख्येपु निहतेषु तरखिषु ॥ ९६३ ।।<br>
हतशेषेषु भग्नेषु शस्त्रवृष्टिनिरन्तरा ।<br>
एकीभूता पपातेव रामलक्ष्मणयोर्युधि ।। ९६४ ॥</p>
<p>निहते वानरानीके शरैराच्छादिताकृतिः ।<br>
जगाद लक्ष्मणं रामः शस्त्रवृष्टिविदारितम् ॥ ९६५ ॥<br>
पश्य शक्रजितो युद्धं ब्रह्मास्त्रेण प्रमाथिना ।<br>
निरुद्धे भुवनालोके ककुभः संहृता इव ॥ ९६६ ॥<br>
अहो बत ममानेन सैन्यं निर्दलितं क्षणात् ।<br>
पक्वं क्षेत्रमिवाकाले मेघनाशनिवर्षिणा ॥ ९६७ ॥<br>
निःसंचारा दिशः सर्वा अदृश्या व्योम्नि राक्षसाः ।<br>
ब्रह्मास्त्रमप्रतिहतं नात्र विद्मः प्रतिक्रियाम् ॥ ९६८ ।।<br>
इति ब्रुवाणः प्रसभं रामः शस्त्रास्त्रसंचयैः ।<br>
विदारितः स सौमित्रिनिश्चेष्टः समपद्यत ॥ ९६९ ॥<br>
कृत्वा तदद्भुतं युद्धं शक्रजिद्विजयोर्जितः ।<br>
प्रविश्य लकां विदधे हर्षमानोत्सव(?) पितुः ॥ ९७० ॥<br>
इतीन्द्रजिद्युद्धम् ॥ ३३ ॥<br>
घोरे तस्मिन्निरालोके निःशब्दे यामिनीमुखे ।<br>
कपिसैन्ये निपतिते प्रसुप्त इव भूतले ॥ ९७१ ॥<br>
एको विभीपणस्तत्र धीरः सह हनूमता ।<br>
संचचार हतान्द्रष्टुं प्रज्वाल्योल्कां शराकुलः ।। ९७२ ।।<br>
सुग्रीवादमुख्यानां प्लवगानां प्रहारिणाम् ।<br>
सप्त संनिहताः कोट्यः कपीनां तत्र राक्षसैः ॥ ९७३ ॥<br>
तान्दृष्ट्वा निहतान्वीरौ वायुपुत्रविभीषणौ ।<br>
जाम्बवन्तं ददृशतुः किंचिदालक्ष्यजीवितम् ॥ ९७४ ।।<br>
शरतल्पगतं वृद्धं मर्मच्छेदव्यथातुरम् ।<br>
तं सुप्तकरणग्रामं धीमानूचे विभीषणः ।। ९७५ ।।<br>
कच्चिदार्य तव प्राणास्तिष्ठन्ति दलिताकृतेः ।<br>
विलुप्तविभवस्यान्ते सुहृदः सज्जना इव ॥ ९७६ ॥</p>
<hr>
<p>१. मेघनादेन वर्पिणा&rsquo; शा०, २. &lsquo;हय मानो&rsquo; स्यात्.</p>
<p>विभीषणवचः श्रुत्वा कण्ठप्राप्ताल्पजीवितः ।<br>
तं शनैर्जाम्बवानूचे कृच्छ्रेणाल्पतरस्वनः ॥ ९७७ ॥<br>
त्वत्संगमो मे पौलस्त्य दिष्टया प्रचलितायुपः ।<br>
त्वां स्वरेणाभिजानामि न तु पश्यामि चक्षुपा ॥ ९७८ ।।<br>
इष्टसंदर्शनं दानं सुकृतोदीरणं जनैः ।<br>
दीर्घप्रवासे प्राणानां दुःखसंमार्जनं परम् ।। ९७९ ॥<br>
कच्चिज्जीवति तेजस्वी हनुमान्वायुनन्दनः ।<br>
कच्चिन्नु तद्विरहितं निरालोकमिदं जगत् ॥ ९८० ॥<br>
इति क्षपाचरः श्रुत्वा वचस्तस्य विभीषणः ।<br>
तमुवाच धियो ज्ञातुं मारुतेरेच शृण्वतः ।। ९८१ ।।<br>
अहो बत वयं सर्वे निरपेक्षाः स्वजीविते ।<br>
ययोरर्थे न तौ कस्मादार्य पृच्छसि राघवौ ।। ९८२ ॥<br>
प्रभु सुग्रीवमुत्सृज्य युवराज तथाङ्गदम् ।<br>
दयितान्सुहृदश्चान्यान्कस्मात्पृच्छसि मारुतिम् ।। ९८३ ॥<br>
तस्मिन्सनिहिते रामः सर्वथा कुशलास्पदाम् ।<br>
तस्मिन्हते हतं सैन्यं तस्मिजीवति जीवति ।। ९८४ ।।<br>
श्रुत्वैतद्वचनं तस्य यथार्य रावणानुजः ।<br>
उवाच जीवन्नेष त्वां हनुमान्द्रष्टुमागतः ॥ ९८५ ।।<br>
ततोऽभिवाद्य हनुमाजाम्बवन्तं यशोनिधिः ।<br>
ततो बभूव निप्यन्दस्तब्यथाव्यथितेक्षणः ॥ ९८६ ।।<br>
वायुसूनुं स्थितं ज्ञात्वा धृतिमासाद्य जाम्बवान् ।<br>
तमुवाच परं पारं प्राप्तः शोकोदधेरिव ।। ९८७ ।।<br>
एह्येहि हरिशार्दूल गात्रं मे स्पृश पाणिना ।<br>
दिष्टया त्वामक्षततनुं पश्याम्यानन्दद्वान्धवम् ।। ९८८ ।।<br>
सुग्रीवादमुख्यानां कपीनां राघवस्य च ।<br>
घोरे विनाशकालेऽस्मिंस्त्वमेवैकः परायणम् ।। ९८२ ॥</p>
<p>सुकृतस्य विवेकस्य हेम्नः साधुजनस्य च ।<br>
उपयोगो विशेषेण कृच्छ्रकाले शरीरिणाम् ॥ ९९० ॥<br>
विलङ्घय जलधिं धीरो हिमवन्तं च भूधरम् ।<br>
सुवर्णशृङ्गमृपभं कैलासशिखरं तथा ॥ ९९१ ॥<br>
दीप्तौषधिं गिरिं दिव्यं तन्मध्ये प्राप्य दुर्गमम् ।<br>
औषधीर्भासुराकाराश्चतस्त्रस्तूर्णमाहर ॥ ९९२ ॥<br>
विशल्या जीवनी वा संधिनी चेति तास्त्वया ।<br>
इहानीताः करिष्यन्ति व्यसनेऽस्मिन्प्रतिक्रियाम् ॥ ९९३ ॥<br>
इति जाम्बवतो वाक्यं निशम्य पवनात्मजः ।<br>
तथेत्युक्त्वा ययौ क्षिप्रमुरुवेगहताचलः ॥ ९९४ ॥<br>
नभसा जतस्तस्य नादेनाकल्पकारिणा ।<br>
लङ्कायां रक्षसां कोऽपि बभूव प्रलयभ्रमः ॥ ९९५ ॥<br>
स हिमाचलमासाद्य व्याप्तं मुनितपोधनैः ।<br>
ब्रह्मकोशं पदं धान्नां रजताद्रिं च सिद्धिदम् ॥ ९९६ ॥<br>
शक्रालयं रुद्रनगं प्रमोक्षं तुरगाननम् ।<br>
ब्रह्मशीर्य यमस्थानं वज्रं वैश्रवणालयम् ॥ ९९७ ॥<br>
सूर्यधाम ब्रह्मपदं कार्नुकं च पिनाकिनः ।<br>
नासां वसुंधरायाश्च कैलासं स हिमाचलम् ॥ ९९८ ।।<br>
स विलचच समादाय दीप्तमौषधिपर्वतम् ।<br>
तूर्णं तद्रहणवासात्सहसान्तर्हितोपधम् ॥ ९९९ ।।<br>
तदन्तर्धानकुपितो नादेनावृत्य रोदसीम् ।<br>
स शृङ्गमोपधिगिरैरुत्पाट्य प्रययौ जवात् ॥ १००० ।।<br>
मुहूर्तेन समासाद्य स्वसैन्यं तेजसां निधिः ।<br>
दिशो वितिमिराः सर्वाश्चकारौपधिरश्मिभिः ॥ १००१ ॥<br>
अथौषधीनां गन्धेन विशल्यौ रामलक्ष्मणौ ।<br>
रूढब्रणौ क्षणात्संज्ञां नष्टशोकाववापतुः ॥ १००२॥</p>
<hr>
<p>१.स्नेहः शा.</p>
<p>आमोदेनौषधिगिरेर्विप्रकीर्णेन वायुना ।<br>
वानरेपु विशल्येपु क्षिप्रं सुप्तोत्थितेष्विव ॥ १००३ ।।<br>
हनुमान्कृतकार्यस्तं दीप्तमौषधिशेखरम् ।<br>
गत्वा निजपदे तूर्णं निक्षिप्य पुनराययौ ॥ १००४ ॥<br>
इत्यौपध्यानयनम् ॥ ३४ ॥<br>
ततः प्रहृष्टाः प्लवगाः परिष्वज्य परस्परम् ।<br>
नादेन चक्रिरे क्षोभं राक्षसक्षयशंसिना ।। १००५ ।।<br>
ते शासनं समासाद्य सुग्रीवस्य महौजसः ।<br>
उल्कासहस्त्रैः प्रज्वाल्य दीप्तां लङ्कां प्रचक्रिरे || १००६ ।।<br>
क्रोधेनेव प्लवङ्गानां निशि सा ज्वालिता पुरी ।<br>
चुक्रोश विदुयत्कान्तारशनानूपुरैरिव ॥ १००७ ।।<br>
वह्वेश्चटचटारावं मुखरस्य प्रधावतः<br>
उत्सवे प्राकृतस्येव संरम्भोऽभूदितस्ततः ।। १००८ ।।<br>
मणिवेश्मसु हृधेपु प्रासादेपु परेषु च ।<br>
ज्वालाहस्तैर्मुहुश्चके संविभागमिवानलः ॥ १००९ ॥<br>
जलाशयेभ्यः सलिलं प्रतिविम्बाग्निपिङ्गलम् ।<br>
समादातुमपि प्राप्तौ न पस्पर्श भयाजनः ॥ १०१० ॥<br>
दीप्ता रामप्रतापेन पुनरुक्तेन चाग्निना ।<br>
निशीथे विबभौ लङ्का तटे हेमगिरेरिव ॥ १० ११ ॥<br>
अनिलोडूलितज्वालाकलापबदनोऽनलः ।<br>
दग्धा न वेति नगरी ददर्शति पुनः पुनः ॥ १०१२ ।।<br>
तेन वहिप्रकाशेन दिगन्तालोककारिणा ।<br>
ग्रस्तेव क्षणदा क्षिप्रं रक्षसां पक्षपातिनी ॥ १०१३ ॥<br>
ततः प्रदीप्तामालोक्य प्राकाराट्टालमालिकाम् ।<br>
लकानल इव क्रोधात्मजज्वाल दशाननः ॥ १०१४ ॥<br>
सैन्येन महता तद्गिरा कुम्भकर्णजौ।<br>
निकुम्भकुम्भौ संग्रामं जग्मतुर्भङ्गदौ द्विषाम् ।। १०१५ ॥</p>
<p>घोरैः प्रवृत्ते समरे रक्षसां वानरैर्निशि ।<br>
उन्मीलिता इव दिशो चभुदीप्तायुधांशुभिः ॥ १०१६ ॥<br>
निर्मर्यादे रणे तस्मिन्नाविष्टेषु भटेष्विव ।<br>
कम्पनः कम्पितारातिर्जघान गदयाङ्गदम् ॥ १०१७ ॥<br>
गदाभिघातपतितः समाश्वस्य प्लवङ्गमः ।।</p>
<hr>
<p>बाणेनाकर्णकृप्टेन विव्याध द्विविधं(द) हृदि ॥ १०१८ ।।<br>
द्विविधे(दे) भूधराकारे विह्वले पतिते भुवि ।<br>
मैन्दः शिलां समुद्यम्य कुम्भमत्याद्रवद्रुपा ।। १०१९ ॥<br>
क्षिप्तां तां तेन वलिना शिलां विपुलविग्रहः ।<br>
जघान पञ्चभिर्वाणैः कुम्भो मैन्दं च पत्रिणा ॥ १०२० ॥<br>
मूर्छिते पतिते भूमौ मैन्दे हृदि शराहते ।<br>
अङ्गदो मातुलनेहाकुम्भाय प्राहिणोद्रुमम् ॥ १०२१ ॥<br>
कुम्भश्छित्त्वा शरैस्तूर्ण तरुशैलपरस्पराम् ।<br>
अगदं विदधे धन्वी स्रवद्रुधिरनिर्झरम् ॥ १०२२ ।।<br>
शराभिघाताकुलिते मूर्छिते वालिसंभवे ।<br>
कुम्भमभ्याद्रवत्कोपारकपयो जाम्बवन्मुखाः ॥ १०२३ ॥<br>
ते कुम्भशरवर्षेण वृता निःस्पन्दविग्रहाः ।<br>
नैवाभिमुखमाजग्मुः प्रययुनं च लज्जया ॥ १०२४ ॥<br>
ततोऽभिपत्य सुग्रीवः सालतालशिलाशतैः ।<br>
क्षिप्तैश्चकार ककुभः कुम्भक्रोधान्निरन्तराः ।। १०२५ ॥<br>
छित्त्वा द्रुमशिलाः कुम्भः शरैरापूर्य सर्वतः ।<br>
वीरश्चकार सुग्रीवं सूर्यं मेघैरिवावृतम् ॥ १०२६ ॥<br>
सुग्रीवो रथमाप्लुत्य कराभ्यां तस्य कार्मुकम् ।<br>
द्विधा विधाय प्रोवाच धीरो युध्यस्व राक्षसौ ॥ १०२७ ।।</p>
<hr>
<p>१. त्रुटिचिह्नं तु पुस्तकेषु न दृश्यते, तथापि संदर्भभङ्गेनानुमीयते
त्रुटि:.</p>
<p>रावणाभ्यधिकं दर्पे कुम्भकर्णाधिकं बले ।<br>
मेघनादाधिकं शौर्ये जानामि त्वां निशाचर ॥ १०२८ ॥<br>
पश्य मे भुजयोर्वेगं वज्रनिष्पेपगौरवम् ।<br>
इति ब्रुवाणं सुग्रीवं मुष्टिना राक्षसोऽवधीत् ॥ १०२९ ।।<br>
मुष्टिप्रहारपिष्टास्थिसंजातामिः कपीश्वरः ।<br>
मुष्टिनैवोग्रवेगेन जघान क्षणदाचरम् ॥ १०३० ।।<br>
मुष्टिघातेन निर्मिन्नः कुलिशेनेव भूधरः ।<br>
पपात भूतले कुम्भः प्रभूतोद्भूतशोणितः ॥ १०३१ ।।<br>
इति कुम्भवधः ॥ ३५ ॥<br>
सुग्रीवेण हते कुम्भे निकुम्भः कपिवाहिनीम् ।<br>
पिपेष परिघाघातैर्धोरनिर्घोषभीषणः ॥ १०३२॥<br>
अपातयत्स परिषं दृढं वक्षसि मारुतेः ।<br>
विपुलापातवेगेन सहसा शतधा गतम् ॥ १०३३ ॥<br>
गाढमहाराभिहतश्चकम्पे पवनात्मजः ।<br>
कैलाश इव पौलस्त्यभुजस्तम्भसमुद्धृतः ॥ १०३४ ॥<br>
व्यथां संस्तम्भ्य हनुमान्मुष्टिना क्षणदाचरम् ।<br>
निजघानास्थिनिप्पेषजातज्वालाजटाजुपा ।। १०३५ ।।<br>
मुष्टिघाताहतः कोपान्निकुम्भः पवनात्मजम् ।<br>
जहार भुजबन्धेन बद्धागाढनिपीडितम् ॥ १०३६ ॥<br>
स रक्षसा गृहीतोऽपि मुष्टिना तमताडयत् ।<br>
तत्पीडितेन तेनासौ विमुक्तो भुजपञ्जरात् ।<br>
पृष्ठे निपतितं चक्रे व्यसुं भगशिरोधरम् ॥ १०३७ ।।<br>
इति निकुम्भवधः ।। ३६ ॥<br>
हते निकुम्भे भूतानां भयस्थाने हनूमता ।<br>
प्लवङ्गसंगरे भङ्गः कोऽप्यभूत्पिशिताशिनाम् ॥ १०३८ ॥<br>
ततः सैन्येन महता वृतो रावणशासनात् ।<br>
अभ्याययौ खरसुतो मकराक्षः क्षपाचरः ॥ १०३९ ।।</p>
<p>स शरैरशनिस्पर्शैविदार्य हरिवाहिनीम् ।<br>
क्व रामः क्व च सौमित्रिरित्यपृच्छन्परान्मुहुः ॥ १०४० ॥<br>
ततो राघवमासाद्य कर्णान्ताकृष्टकार्मुकम् ।<br>
सोऽब्रवीदद्य गच्छामि पारं पितृवधात्क्रुधः ॥ १०४१ ॥<br>
शरवृष्टिं तदुत्सृष्टां छित्त्वा रामः शितैः शरैः ।<br>
सूतं रथं धनुश्चास्य चिच्छेदाङ्गुतविक्रमः ॥ १०४२ ।।<br>
स शूलं राघवायोग्रं चिक्षप ज्वलनप्रभम् ।<br>
ददृशुस्त्रिदशास्तच्च कृत्तं रामशरैस्त्रिभिः ॥ १०४३ ॥<br>
शूलभङ्गक्रुधा क्षिप्रं मुष्टिमुद्यम्य राक्षसः ।<br>
दष्टौप्टस्तिष्ठ तिठेति गर्जन्राघवमाद्रवत् ॥ १०४४ ॥<br>
ततः प्रादुश्चकारोग्रमस्त्रं रामो विभावसोः ।<br>
निर्भिन्नहृदयो येन निपपात निशाचरः ॥ १०४५ ॥<br>
इति मकराक्षवधः ॥ ३७॥<br>
मकराक्षे हते कोपादिन्द्रजिद्विजयोर्जितः ।<br>
पुनरभ्याययौ युद्धभुवं रक्षोवलैर्वृतः ॥ १०४६ ॥<br>
आवृते राक्षसानीके बद्धप्लक्षैः प्लवंगमैः ।<br>
चकार तेषां संहारं क्रुद्धो रुद्र इवेन्द्रजित् ॥ १०४७ ।।<br>
एकेनैकेन वाणेन वानरान्नव सप्त च ।<br>
दारयन्प्रधने धन्वी यातुधानश्चचार सः ॥ १०४८॥<br>
गन्धमाध(द)नमुख्येपु नलनीलाङ्गदादिपु ।<br>
तद्वाणभिन्नदेहेषु विद्रुतेपु दिशो दश ॥ १०४९ ॥<br>
पुनः प्रविश्य नगरं पितुरादाय शासनम् ।<br>
पूर्वोक्तेनैव विधिना हुत्वा तूर्ण हुताशनम् ।। १०५० ॥<br>
अन्तर्हितः स्वमुत्पत्य रथी ब्रह्मास्त्रदुर्जयः ।<br>
प्रययाविन्द्रजिद्वीरो यत्र रामः सलक्ष्मणः ॥ १०५१ ॥<br>
स ववर्ष शरासारं तयोरुपरि दुःसहम् ।<br>
येन बाणमयो लोकः क्षणेनाभून्निरन्तरः ॥ १०५२ ॥</p>
<p>रामसौमित्रिविशिखैरनासादितराक्षसैः ।<br>
निर्वृते शस्त्रसंघाते विस्मयोऽभूहिवौकसाम् ।। १०५३ ॥<br>
ततो निर्विविघेरैिः शरैः शिखरिभेदिभिः ।<br>
इन्द्रजिद्भुजनिर्मुक्तैस्तावदृश्यौ बभूवतुः ॥ १०५४ ॥<br>
सर्वभूतक्षयभयान्निवार्य करुणानिधिः ।<br>
ब्रह्मास्त्रं नाम सौमित्रिं रामः सेहे शरोत्करम् ॥ १०५५ ।।<br>
रथे मायामयीं सीतां कृत्वा कपटविग्रहः ।<br>
अथेन्द्रजित्कृपाणेन कृपणां हन्तुमुद्ययौ ॥ १०५६ ॥<br>
गिरिशृङ्गं समुद्यम्य तं मारुतिरभिद्रुतः ।<br>
ददर्श मेरुसंभ्रान्तस्तत्सीतावधवैशसम् ॥ १०५७ ॥<br>
घोरं नृशंस पापिष्ठ विषमं कर्म मा कृथाः ।<br>
इति ब्रुवाणो हनुमान्साश्रुनेत्रस्तमाद्रवत् ॥ १०५८ ॥<br>
सानुगं मारुतसुतं कोपादावार्य सायकैः ।<br>
खङ्गेन हत्वा साक्रन्दा सीतां चिक्षेप राक्षसः ।। १०५९ ॥<br>
इति मायासीतावधः ।। ३८ ॥<br>
तदृष्ट्वा मलिनं कर्म मारुतिः पिशिताशिनः ।<br>
उत्ससर्न जवात्प्राज्यभुजः शैलोपमा शिलाम् ॥ १०६० ।।<br>
तां दृष्ट्वेन्द्रजितः सूतो रथं वश्यतुरङ्गिणम् ।<br>
हित्वा दूरापसारेण व्यक्तां चक्रे महाशिलाम् ॥ १०६१ ॥<br>
सा दुराशेव विपुला शिला निष्फलतां गता।<br>
भूमिं भित्त्वासिवेगेन गुर्गी पातालमाविशत् ।। १०६२ ।।<br>
क्रोधशोकाभिभूतानां हरीणां सह राक्षसैः ।<br>
शरीरनिरपेक्षाणां घोरं युद्धमवर्तत ।। १०६३ ।।<br>
ततो निकुम्भिलां गत्वा होमं कर्तुं प्रचक्रमे ।<br>
महारम्भेण विधिना विजयायेन्द्रजिद्द्विषाम् ॥ १०६४ ।।<br>
प्रजज्वालानलस्तस्य यागे मन्त्राभिसंस्कृतः ।<br>
दैत्यशोणितसंसिक्तस्फुरदिन्द्रायुधद्युतिः ।। १०६५ ॥</p>
<p>सर्वात्मना सन्निविष्टान्प्राणत्यागकृतक्षणान् ।<br>
वध्यमानान्कपिवरानुवाच पवनात्मजः ॥ १०६६ ॥<br>
उत्सृज्य राक्षसभयं नियतध्वं प्लवङ्गमाः ।<br>
यदर्थमयमुद्योगः सैव सीता हता सती ॥ १०६७ ॥<br>
निवेद्य वृत्तं रामाय वयं भाग्यतिरस्कृताः।<br>
यथोचितं करिष्यामः स यत्पूर्व करिष्यति ॥ १०६८ ॥<br>
इत्युक्त्वा महतीं सेनां विनिवर्त्य शनैः कपिः ।<br>
शोकाभितप्तः प्रययौ सानुगो यत्र राघवः ॥ १०६९ ॥<br>
साहाय्ये रघुनाथेन विसृष्टं बहुभिर्बलैः ।<br>
दृष्ट्वा पुरः समायान्तं जाम्बवन्तं सहानुगः ॥ १०७० ॥<br>
तेनैव सह संप्राप स रामं सानुलोचनः ।<br>
वाग्वज्रपाते स क्षिप्रं नैव स प्रतिभोऽभवत् ॥ १०७१ ॥<br>
वृत्तं कपिबलैयुद्ध श्रमश्वासप्रयासितैः ।<br>
दृष्ट्वा मारुतिमायान्तं राधवः सादरोऽभवत् ॥ १०७२ ।।<br>
तमुवाच ततो धैर्य विहाय हरिपुंगवः ।<br>
दुर्जनेनेव शोकेन महता मुखरीकृतः ॥ १०७३ ॥<br>
तमसामास्पदीभूतस्त्यक्तधैयोंचितस्थितिः ।<br>
त्वामहं दुःसहं देव विज्ञापयितुमुद्यतः ॥ १०७४ ।।<br>
संहारसारे संसारे ते धन्याः सुखभागिनः ।<br>
अदृष्ट्वैव क्षयं यान्ति दुःखं प्रियजनस्य ये ॥ १०७५ ।।<br>
हता शक्रजिता सीता कोशन्ती करुणखना।<br>
विनष्टचेष्टैरस्माभिर्नृशंसैरवलोकिता ॥ १०७६ ।।<br>
इति श्रुत्वैव सहसा मोहेन महता हतः ।<br>
पपात भूमौ काकुत्स्थः स्त्रस्तबाणशरासनः ॥ १०७७ ॥<br>
तं परिप्वज्य पतितं भुजाभ्यामथ लक्ष्मणः ।<br>
उवाच निष्फलः क्लेशः समन्तात्खिन्नमानसः॥१०७८ ।।</p>
<p>अहो बत सदाचारे लोको मिथ्यैव सादरः ।<br>
पण्डस्येव सुतो यस्य कश्चिन्नास्ति फलोदयः ॥ १०७९ ॥<br>
धिग्धर्मं यददुःखार्दा धार्मष्ठा दुःखभागिनः ।<br>
नमः पापाय संसक्तो यस्मिन्सात्युदयो जनः ॥ १०८० ॥<br>
आर्येण धर्मो मिथ्यैव क्लेशाय परिरक्षितः ।<br>
किं तेन कृच्छूकालेषु यो न रक्षति धीरताम् ।। १०८१ ॥<br>
धर्मानुरोधादार्येण त्यक्तं राज्यं पितुर्गिरा ।<br>
विनष्टो यत्परित्यागादर्थोऽनर्थनिबर्हणः ॥ १०८२ ।।<br>
विपन्नार्थस्य सहसा कुलीनस्यार्यचेतसः ।<br>
मन्दाग्नोरिव वर्धन्त दोषाः शोषाय केवलम् ॥ १०८३ ।।<br>
निवर्तन्ते दरिद्राणां प्रवर्तन्ते ससंपदाम् ।<br>
धनाधीनाः क्रियाः सर्वा वेश्या इव शरीरिणाम् ।। १०८४ ॥<br>
अन्धः संदर्शनस्येव बधिरः श्रवणस्य वा ।<br>
स्मृत्वा क्रियाकलापस्य दरिद्रो दीर्यते शुचा ॥ १०८५ ।।<br>
शीलं तेषां कुलं तेषां तेषामेव प्रगल्भता ।<br>
भूतिर्विभूषणं येषां गजेन्द्राणामिवोज्ज्वला ।। १०८६ ।।<br>
यशस्तेजः श्रुतं रूपं वयः प्रज्ञा कुलं धनम् ।<br>
धनेन लभ्यते सर्व धनमेतैर्न लभ्यते ॥ १०८७ ॥<br>
वालकः केलिलीलासु संभोगावसरे युवा ।<br>
वृद्धः संमानपूजासु धनवानेव नापरः ॥ १०८८ ॥<br>
लज्जया निर्धनो बन्धुः पर इत्युच्यते जनैः ।<br>
परैः परोऽभिमानार्थमीश्वरो वन्धुरुच्यते ॥ १०८९ ।।<br>
मित्राणां बान्धवानां च न ते जीवन्ति जन्तवः ।<br>
वित्तं न विद्यते येषां जीवितस्यापि जीवितम् ॥ १०९० ॥<br>
धर्मकामौ हतौ तेन येन नोपार्जितं धनम् ।<br>
छिन्नं पुष्पफलं तेन मूलं येन हतं तरोः ॥ १०९१ ।।</p>
<hr>
<p>१. &ldquo;पण्डस्येव&rsquo; शा०. २. &lsquo;स्तेषां शा.</p>
<p>जनास्त्यजन्ति स्वजनं नोन्मत्तं न च कुष्ठिनम् ।<br>
धनहीनो प्रयत्नेन पुत्रेण त्यज्यते पिता ॥ १०९२ ।।<br>
सादरो न दरिद्रस्य जनः सर्वगुणैरपि ।<br>
शिल्पिनश्छिन्नहस्तस्य स्नानशीलवतैरिव ॥ १०९३ ॥<br>
राज्यं संत्यजता त्यक्तं सर्वमार्येण सर्वदा ।<br>
सीताहरणदुःखस्य वनवासो हि कारणम् ॥ १०९४ ।।<br>
उत्तिष्ठ रघुशार्दूल पश्य पौलस्त्यनं मया ।<br>
निहतं युधि दर्पान्धं लङ्कां दग्धां च सायकैः ॥ १०९५ ॥<br>
लक्ष्मणेनेत्यभिहिते युद्धासक्तो विभीषणः ।<br>
संघातं विपुलं दृष्ट्वा शनैस्तं देशमाययौ ॥ १०९६ ॥<br>
स विलोक्य स्थितं रामं भूतलाखण्डलं भुवि ।<br>
सिच्यमानं हरिवरैर्जलैरुत्पलगन्धिभिः ॥ १०९७ ॥<br>
किमेतदिति तान्पृष्ट्वा श्रुत्वा सीतां तथा मृताम् ।<br>
धिगेतदिति सासूयमवदत्सस्मिताननः ॥ १०९८ ॥<br>
देवोत्तिष्ठ न तां हन्ति कश्चिज्जीवति रावणे ।<br>
तस्य तत्प्रणये वाञ्छा न हतस्यापि शाम्यति ।। १०९९ ॥<br>
इयं तु महती चिन्ता संप्रवृत्तो यदिन्द्रजित् ।<br>
निकुम्भिलायां हुत्वानि घोरे संहारकर्मणि ॥ ११०० ॥<br>
न त समाप्तकर्माणं जेतुं शक्ताः सुरासुराः ।<br>
कर्मण्यपूर्णे तस्याशु क्रियतामुद्यमो वधे ॥ ११०१ ॥<br>
तूर्ण प्रयातु तं हन्तुं सौमित्रिस्तव शासनात् ।<br>
हता मायामयी सीता शोकं मिथ्यैव मा कृथाः ॥ ११०२ ॥<br>
अपूर्णे यागसमये यस्त्वामेष्यति युद्धधीः ।<br>
वध्योऽसि तस्येत्यवदत्पूर्वमिन्द्रजितं विधिः ॥ ११०३ ॥<br>
विभीपणस्येति वचः सत्यार्थ रघुनन्दनः ।<br>
निशम्य शान्तसंतापस्तथेति प्रत्यपद्यत ॥ ११०४ ॥<br>
इति रामाश्वासनम् ॥ ३९ ॥</p>
<p>ततः प्लवगसैन्येन वृतो राघवशासनात् ।<br>
प्रययौ लक्ष्मणो योद्धुं संनद्धो रावणात्मजम् ।। ११०५ ।।<br>
गत्वा विभीषणादिष्टवर्त्मना स निकुम्भिलाम् ।<br>
ददर्श राक्षसव्यूहं मेघसंघातसंनिभम् ॥ ११०६ ॥<br>
तत्ततो राक्षसानीकं विभीषणगिरा शरैः ।<br>
विदार्येन्द्रजितश्चक्रे स सुदृश्यां क्रतुक्षितिम् ॥ ११०७ ।।<br>
दारितं लक्ष्मणशरैर्यानरैश्च प्रहारिभिः ।<br>
खसैन्यमिन्द्रजिदृष्ट्वा यागमुत्सृज्य निर्ययौ ॥ ११०८ ॥<br>
असमाप्ते मखविधौ निर्गते रावणात्मजे ।<br>
वभूव समरे घोरे सैन्ययोः सुभटक्षयः ॥ ११०९ ॥<br>
विचित्ररत्नकवचः किरीटी रत्नकुण्डलः ।<br>
रथेन घोरघोपेण मारुतिं समुपाद्रवत् ॥ १११० ॥<br>
दृष्ट्वेन्द्रजितमायातं बिभीपणनिवेदितम् ।<br>
आकृष्टचापरतस्याशु सौमित्रिः पुरतोऽभवत् ।। ११११ ।।<br>
लक्ष्मणस्यान्तिके दृष्ट्वा धीसहायं विभीषणम् ।<br>
कोपादुवाच सासूय इन्द्रजित्प्रज्वलन्निव ॥ १११२ ॥<br>
कुलमानसदाचारभ्रष्टः शोच्योऽसि वालिश ।<br>
स्वजनं यत्परित्यज्य शत्रूणां भृत्यतां गतः ॥ १११३ ॥<br>
मानावमाननियन्त्रस्नेहभूः क निजो जनः ।<br>
क्क परः प्रस्तुतोदारपूजाशैथिल्यशल्यकृत् ॥ १११४ ॥<br>
न दुर्जनोऽपि स्वजनस्त्याज्योऽमिजनगौरवात् ।<br>
सुसेवितोऽपि सुजनो न स्वास्किल परः सदा ॥ १११५ ॥<br>
लिग्धं परिचितं त्यक्त्वा प्रयान्ति चपलाः परम् ।<br>
परस्य भाजने मृष्ट जनो जानाति भोजनम् ॥ १११६ ॥<br>
स्वजनं यः परित्यज्य प्रयाति निरपत्रपः ।<br>
परस्य स कथं मित्रं भविष्यति निजो जनः ॥ १११७ ॥</p>
<p>धिक्त्वां सत्त्वपरिभ्रष्टं शठं नीचानुकारिणम् ।<br>
दास्येऽभिरमते बुद्धिर्यस्योत्सृष्टनिजश्रियः ॥ १११८ ॥<br>
स्वत्संदर्शनसंक्रान्तपातकस्यास्य चक्षुपः ।<br>
जायते नैव वैमल्यं सत्यं वर्षशतैरपि ॥ १११९ ॥<br>
इत्युक्ते मेघनादेन वचः श्रुत्वा विभीषणः ।<br>
उवाच विपुलाक्षेपकोपस्मितसिताननः ॥ ११२० ॥<br>
अहो खजनवात्सल्यागुणवानिव भाषसे ।<br>
पापभीत्या मयेत्युक्तो दुराचारः पिता तव ॥ ११२१ ।।<br>
क्षुद्रश्च द्वेपवांस्त्याज्यः स्वजनोऽपि विपश्चिता।<br>
वान्धवं सहजं नास्ति साधवो बान्धवः सताम् ॥ ११२२ ॥<br>
त्याज्य एव मम भ्राता मह्यं पापं न रोचते ।<br>
यो यद्धृतः स तद्वृत्ते रमते नात्र संशयः ॥ ११२३ ॥<br>
उपालम्भो ममैकस्य मिथ्यैव क्रियते त्वया ।<br>
जीवितेन निजेनापि यूयं व्यक्ताः प्रमादिनः ॥ ११२४ ।।<br>
निकुम्भिलावने हुत्वा न्यग्रोधान्तहितेन यत् ।<br>
युद्धं कृतं त्वया पाप चौरकर्म तदुच्यते ॥ ११२५॥<br>
अधुना लक्ष्मणशरैः शस्त्रैरिव दिवौकसाम् ।<br>
स्वदुर्नयैरियाल्युअर्हतो मन्तासि मे वचः ॥ ११२६ ॥<br>
विभीषणवचः श्रुत्वा कोपाद्दशमुखात्मजः ।<br>
उपसैन्यं च सौमित्रिं शरासारैरपूरयत् ॥ ११२७ ॥<br>
लक्ष्मणोऽपि शरैस्तस्य प्रतिजग्राह सायकान् ।<br>
ज्याकर्षाशनिनिर्घोषघोषैरापूरयन्दिशः ॥ ११२८ ॥<br>
लेभे तं शब्दमाकर्ण्य वैवर्ण्यं रावणात्मजः ।<br>
आरूढमेव जानाति शूरः शूरं हि यो यथा ॥ ११२९ ।।<br>
शब्दादुद्विजते शत्रोः शूर एव पराङ्मुखः ।<br>
पूर्वं पलायनमतेनिर्लज्जस्य भयं कुतः ॥ ११३० ।।</p>
<p>तं विवर्णमुखं दृष्ट्वा हृदयज्ञो विभीषणः ।<br>
उवाच लक्ष्मणं भग्नः शत्रुस्ते वधमर्हति ॥ ११३१ ॥<br>
ततः कार्मुकमाकृष्य सौमित्रिः शत्रुसूदनः ।<br>
रजनीचरराजस्य पुत्रं पत्रिमयं व्यधात् ॥ ११३२ ॥<br>
स लक्ष्मणशरैर्विद्धः संज्ञां कृच्छ्रेण मीलितः ।<br>
समासाद्य निरालोकाः कुर्वन्वागीदेशो दश ।। ११३३ ॥<br>
हनुमत्प्रमुखान्वीरान्विदार्य सविभीषणान् ।<br>
लक्ष्मणस्येन्द्रजिच्चक्रे स मृगस्येव पञ्जरम् ॥ ११३४ ॥<br>
तस्य हेममयं दीप्तं कवचं राघवानुजः ।<br>
चिच्छेद विशिखै त प्रतापमिव रक्षसः ।। ११३५ ।।<br>
स विध्वस्ततनुत्राणः स्रवद्रुधिरनिर्झरः ।<br>
उदधेर्विदधे रक्ततटिनीनवसंगमम् ।। ११३६ ॥<br>
स तीवक्रोधविधुरः प्रवृद्धचरितो रणे ।<br>
चकार कपिसंहारं निजदोर्दण्डतोमरैः ॥ ११३७ ॥<br>
ततो विभीषणगिरा चक्रुस्तीव्रपराक्रमाः ।<br>
जाम्बवन्मारुतिमुखाः संक्षयं रक्षसां क्षणात् ॥ ११३८ ॥<br>
सोत्साहान्धिपुलोत्साहस्तानुवाच विभीषणः ।<br>
विलोक्येन्द्रजितं युद्धे वर्धमानमिवानलः ।। ११३९ ।।<br>
हन्यतां राक्षसबलं भवद्भिर्बलवत्तरैः ।<br>
अल्पावशेष कार्येऽस्मिन्विलम्बो नात्र वः क्षमः ॥ ११४० ॥<br>
खयं निसूदयाम्येष समरे भातुरात्मजम् ।<br>
राघवार्थं ममाकार्यं लोके किंचिन्न विद्यते ।। ११४१ ।।<br>
उपेक्षितो दहत्येप क्षणेनैव प्लवंगमान् |<br>
स्वहस्तेन वधस्तस्य स्वयं मे जायते घृणा ॥ ११४२ ॥<br>
इत्युक्त्वा राक्षसचमूं राक्षसेन्द्रानुजः स्वयम् ।<br>
जघान घननिर्घोषेर्बाणैरशनिगौरवैः ॥ ११४३ ॥</p>
<p>तं शरैरशनिस्पर्शैः शीघ्रं संपूर्य शक्रजित् ।<br>
सायकाचितसर्वाङ्गं विदधे लक्षणं पुनः ॥ ११४४ ।।<br>
तयोरत्यद्भुतं युद्धं जम्भारिप्रमुखाः सुराः ।<br>
द्रष्टुं समाययुः सर्वे विमानोद्भासिताम्बराः ॥ ११४५ ॥<br>
तयोराधानसंधानलक्ष्यलाघवसौष्ठवे ।<br>
ददर्श नान्तरं कश्चिद्वैचित्र्ये कृतहस्तयोः ॥ ११४६ ॥<br>
त्रस्तेषु सुरसिर्विसंधेपु पिहिते रचौ ।<br>
तमसा संवृताः प्रापुः प्रलयोपद्रवं दिशः ॥ ११४७॥<br>
ततः शरेण सौमित्रिः सूतं तस्य न्यपातयत् ।<br>
विमुक्तसंयमाननुः प्लवगाश्च तुरङ्गमान् ॥ ११४८ ।।<br>
विरथो रावणसुतः शरैराच्छाद्य लक्ष्मणम् ।<br>
विभीषणवधायोग्रं याम्यमस्त्रमथासृजत् ॥ ११४९ ॥<br>
कुवेरास्त्रेण सौमित्रिस्तदस्त्रं शत्रुदारणम् ।<br>
अभिहत्याददे रौद्रं महास्त्रं वज्रिणार्पितम् ॥ ११५० ॥<br>
सत्यधर्मास्पदं रामो यदि सत्येन तेन मे।<br>
अस्त्रं प्रयातु साफल्यमित्युक्त्वा समसर्जयत् ॥ ११५१ ॥<br>
तेनोत्कृत्तं महास्त्रेण पपातेन्द्रजितः शिरः ।<br>
लडद्विम्बितमार्तण्डमण्डलोचण्डमण्डलम् ॥ ११५२ ॥<br>
इतीन्द्रजिद्वधः ॥ ४०॥<br>
प्रतापेन प्रभावेण महत्त्वेन च विश्रुतः ।<br>
तेजस्विषु सहस्रांशुर्वरो यश्च सुरारिपु ॥ ११५३ ॥<br>
तस्मिञ्जगत्रयीशत्रौ वीरे सौमित्रिणा हते ।<br>
प्रवृत्तस्त्रिदशैस्तूर्णं बभूव भुवनोत्सवः ॥ ११५४ ॥<br>
हरीणां हर्षमत्तानां प्रभन्नानां च रक्षसाम् ।<br>
तदभूधरव्यापी निस्खनो लोमहर्षणः ॥ ११५५ ।।<br>
विभीषणप्रभृतिभिर्मारुतिप्रमुखैः सह ।<br>
हतामित्रो ययौ द्रष्टुं सौमित्रिस्तूर्णमग्रजम् ॥ ११५६ ॥</p>
<p>हतमिन्द्रजितं श्रुत्वा निकृत्ताङ्गं च लक्ष्मणम् ।<br>
दृष्ट्वा बभूव हृष्टश्च व्यथितश्च स राघवः ॥ ११५७ ।।<br>
स भ्रातरं परिष्वज्य धृत्वाङ्के साश्रुलोचनः ।<br>
पस्पर्शास्य तनुं शल्यसंहतस्रुतशोणितम् ॥ ११५८ ।।<br>
शासनादथ रामस्य सुषेणः कपियूथपः ।<br>
विशल्यकरणी दिव्यामाजहार महौषधिम् ।। ११५९ ॥<br>
तां लक्ष्मणः समानाय विशल्यो निर्बणः क्षणात् ।<br>
बभूव बलवान्वस्थः काकुत्स्थेनाभिपूजितः ॥ ११६० ॥<br>
अत्रान्तरे दशमुखः श्रुत्वा पुत्रं निपातितम् ।<br>
न ददर्श न शुश्राव छिन्नशीर्ष इव क्षणम् ॥ ११६१ ॥<br>
स लब्धसंज्ञः शनकैः शुशोचाकुलितेन्द्रियः ।<br>
शोकक्रोधाग्निसंतप्तैर्दिशः श्वासैदहन्निव ॥ ११६२ ॥<br>
हा शक्रविजयोदारयशःकुसुममाधव ।<br>
अस्मिन्व्यसनकाले मां व परित्यज्य गच्छसि ॥ ११६३ ॥<br>
अहो बत तवेन्द्रस्य भयदीक्षागुरुर्गुरुः ।<br>
भुजस्तम्भः कथं नाम लक्ष्मणे लघुतां गतः ॥ ११६४ ॥<br>
शिरसामुन्नतिः श्लाघ्या द्वाभ्यामेव ममाभवत् ।<br>
वत्स त्वया च पुत्रेण वरेण च पिनाकिनः ॥ ११६५ ॥<br>
अधुना मम का शोभा राज्येऽस्मिन्का च जीविते ।<br>
कुलचूडामणिर्यस्य हतः पुत्रः सुरेन्द्रजित् ॥ ११६६ ।।<br>
हा हा पुत्र व यातोऽसि दर्शय क्षणमाननम् ।<br>
संभावय हतं चेतो नैराश्यं न यथा भवेत् ॥ ११६७ ।।<br>
इति प्रलापिनस्तस्य शोकः पुत्रवियोगजः ।<br>
ययौ मृतस्थान इव प्रौढेन क्रोधवह्निना ॥ ११६८ ॥<br>
तस्य स्रोतोमुखैः सर्वैरमर्पदहनोद्भवः ।<br>
जगत्क्षयक्षमाश्चित्रं घोरा निश्चेरुरर्चिपः ।। ११६९ ।।</p>
<p>स मूलकारणं मत्वा सीतामिन्द्रजितो वधे ।<br>
आकृष्टखङ्ग्स्तां हन्तुमशोकवनिकां ययौ ।। ११७० ।।<br>
करालकरवालोग्रं तं दृष्ट्वा क्रुद्धमागतम् ।<br>
दशाननसहस्राणि दिक्षु सीता व्यलोकयत् ॥ ११७१ ॥<br>
सीतां व्यवसितुं हन्तुं रावणं क्रोधमूर्छितम् ।<br>
उवाच दोामाकृप्य सुपार्थो वृद्धराक्षसः ॥ ११७२ ॥<br>
अवदाततरे जन्म कुले कमलजन्मनः ।<br>
विश्रुतं चरितं दिक्षु निजगद्विजयोर्जितम् ॥ ११७३ ॥<br>
श्रुतिः श्रुतवती शान्ता मतिर्मानोन्नतं शिरः ।<br>
यथा तव तथान्यस्य कस्य लोके विलोक्यते ।। ११७४ ।।<br>
स त्वं सत्त्ववतामयः स्त्रीवधे कथमुद्यतः ।<br>
द्विजोत्तमः सुरापाने श्रोत्रियः श्रुतवानिव ।। ११७५ ।।<br>
श्रुतं विवेकः कारुण्यं दमः साधुसमागमः ।<br>
मोहप्रपञ्चे पञ्चैते पापसंचयवञ्चकाः ॥ ११७६ ॥<br>
त्यजैतामवलां वाला मा कृथाः कीर्तिविप्लवम् ।<br>
हतो यैरिन्द्रजिद्वीरः कोपस्तेपु निपात्यताम् ॥ ११७७ ॥<br>
सुपार्श्वनेत्यभिहित विनिवृत्य दशाननः ।<br>
आदिदेश निजानीकं सज्जः संग्रामकर्मणि ॥ ११७८ ॥<br>
ततो विनिर्ययुधौरा राक्षसा युद्धदुर्मदाः ।<br>
मेघव॑स्ता इव दिशः कुर्वन्तो गजवाजिभिः ॥ ११७९ ।।<br>
उदिते तिग्मकिरणे युद्धं तेषां प्लवंगमैः ।<br>
अवर्तताश्मशस्त्रास्त्रनिर्धर्षामलपिङ्गलम् ॥ ११८० ॥<br>
शतं शतं वानराणामेकैकस्य तु रक्षसः ।<br>
अदृश्यता संसक्तनखदन्तप्रहारिणाम् ॥ ११८१ ।।<br>
ततः प्रविततं दिक्षु राक्षसक्षयदीक्षितम् ।<br>
चुकूज चापं रामस्य विरामस्यास्य संपदाम् ॥ ११८२ ।।</p>
<hr>
<p>१. &lsquo;ग्रस्ता&rsquo; शा०.</p>
<p>अर्धोद्धृतैश्च कृष्टैश्च निप्पतद्भिश्च निर्गतैः ।<br>
रामवाणच्युतैर्वाणैर्नादृश्यन्त दिशो दश ॥ ११८३ ॥<br>
हतो हस्ती च्युतः सप्तिरयमुन्मथितो रथः ।<br>
इत्यभूद्विपुल: शब्दो राक्षसानामितस्ततः ।। ११८४ ॥<br>
ते शराशनिनिर्भिन्ना दिवि दिक्षु महीतले ।<br>
क्षणं रामसहस्राणि ददृशुर्भयविद्रुताः ॥ ११८५ ॥<br>
नाश्यत रणे रामश्चक्रं दीप्तमदृश्यत ।<br>
हेमपृष्ठस्य धनुषो दिक्षु भ्रान्तस्य केवलम् ॥ ११८६ ॥<br>
तेन संमोहनास्त्रेण मोहितास्ते निशाचराः ।<br>
जघ्नुः परस्परं शक्तिशूलप्रासासिपट्टिशः ॥ ११८७ ।।<br>
छिन्नोरुबाहुचरणैः स्तव्धवक्रशिरोधरैः ।<br>
निःसंचाराभवद्भूमिः पतितैः पिशिताशिभिः ॥ ११८८ ।।<br>
हतेषु रक्षोलक्षेषु भनेषु भुजशालिषु ।<br>
हतशेषा ययुस्तूर्णं यत्रास्ते दशकन्धरः ॥ ११८९ ।।<br>
इति रामास्त्रयुद्धम् ॥ ४१ ॥<br>
ततो निहतनाथानां क्षणदाचरयोपिताम् ।<br>
उदभूच्छोकतप्तानां प्रलापः करुणस्वनः ॥ ११९० ।।<br>
अहो बत हृता सीता शिखेवामेर्मनस्विनी ।<br>
रक्षसां राक्षसेन्द्रेण क्षयायैव प्रमादिनी ॥ ११९१ ॥<br>
को हि रामस्य समरे शक्तः सोढुं शराशनिम् ।<br>
याता नक्तंचरा यस्य प्रतापानिपतङ्गताम् ॥ ११९२ ।।<br>
कष्टं प्राणप्रवासाय कृतं रामाय विप्रियम् ।<br>
विराधखरमारीचप्रमुखैः क्षणदाचरैः ।। ११९३ ॥<br>
न केनचिदयं रामः कथितो रावणस्य किम् ।<br>
यस्य ज्यातलनिर्घोषैर्गीयते धनुपा यशः ॥ ११९४ ।।<br>
केतुतां चालिकङ्कालं कोपकापालिकस्य यः ।<br>
निनाय स कथं रामो राक्षसेन्द्रेण न श्रुतः ॥ ११९५ ॥</p>
<p>सेतुबन्धानुबन्धेन लङ्कासंरोधवन्धुना ।<br>
कुम्भकर्णवधेनापि न प्रबुद्धो दशाननः ॥ ११९६ ॥<br>
शिरश्छेदोपमेनापि वधेनेन्द्रजितः परम् ।<br>
लाभोऽयं यदि पौलस्त्य शेषं युद्धं समाप्यते ॥ ११९७ ॥<br>
इयं रामशरैर्लङ्का प्राकाराजालकेलिभिः ।<br>
स्पष्टीकृता कृतान्तस्य दुर्गमार्गनिराकुला ॥ ११९८ ॥<br>
इत्युच्चचार विपुलप्रलापो जननिस्वनः ।<br>
रामाप्रलापदग्धानां राक्षसानां गृहे गृहे ॥ ११९९ ।।<br>
क्रुद्धस्तं शव्दमाकर्ण्य सामात्यो राक्षसेश्वरः ।<br>
निर्ययौ रथसंघातरेणुग्रस्तनभस्तलः ॥ १२०० ।।<br>
ततो बभूव भूतानां भयकृद्भूमिकम्पनः ।<br>
गम्भीरारम्भसंरम्भो विमर्दः कपिरक्षसाम् ।। १२०१ ।।<br>
रणे रावणनाराचनिचयैरायतोज्झितैः ।<br>
वज्राहता इव नगाः पेतुर्वानरयूथपाः ॥ १२०२ ॥<br>
यत्र यत्र प्रतापोग्रपौलस्त्याप्ताः शिलीमुखाः ।<br>
तत्र तत्रोदभून्नादः प्रधानवधसूचनः ॥ १२०३ ॥<br>
दशग्रीयभुजोत्सृष्टशरकृत्तभुजाननैः ।<br>
वानरैः पतितै मिरभूमिर्वाजिनामभूत् ॥ १२०४ ॥<br>
लकेश्वरशरासारदारिते हरिमण्डले ।<br>
ददर्श राघवौ दूरादाकृष्टोरुशरासनौ ॥ १२०५ ॥<br>
स तौ सावेगमभ्येत्य मण्डलीकृतकार्मुकः ।<br>
चकार शरनीहारैश्चन्द्रसूर्याविवावृतौ ॥ १२०६ ॥<br>
क्षिप्त राक्षसराजेन द्वीप्तां वाणपरम्पराम् ।<br>
चिच्छेद राघवः क्षिप्रं चन्द्राधवदनैः शरैः ॥ १२०७ ॥<br>
घोरे व्यतिकरे तस्मिन्सुभटप्राणहारिणि ।<br>
जधान रावणामात्यौ विरूपाक्षमहामुखौ ॥ १२०८ ॥</p>
<p>सुग्रीवो विग्रहोदग्रं महानादं तथाङ्गदः ।<br>
तत्क्रोपादथ पौलस्त्यः स्वस्ति हर्ता दिवौकसाम् ।<br>
नाराचमालां चिक्षेप ललाटे रघुभूपतेः ॥ १२०९ ॥<br>
स रत्नमुकुटोद्देशे संहतासक्तया तथा ।<br>
नीलोत्पलस्रजा क्षिप्रं कृतोत्तंस इवावभौ ॥ १२१० ॥<br>
रौद्रं ततोऽस्त्रं रामेण क्षिप्तं रक्षःक्षयक्षमम् ।<br>
रुद्रदत्तवरे भङ्गं ययौ रावणवर्मनि ॥ १२११ ॥<br>
असुरास्वचितैर्वाणैाप्रसिंहगजाननैः ।<br>
दिशः संछाद्य पौलस्त्यश्चक्रे त्रैलोक्यसंभ्रमम् ।। १२१२ ॥<br>
काकुत्स्थः पावकास्त्रेण घोरं हत्वा महासुरम् ।<br>
दिशो वितिमिराः सर्वाश्चकार तरणिप्रभाः ॥ १२१३ ॥<br>
रावणास्त्रं ततो रौद्रमयं मायाविनिर्मितम् ।<br>
जघानायुधसंबाधं गन्धर्वास्त्रेण राघवः ॥ १२१४ ॥<br>
दारितेषु महास्त्रेषु क्रोधान्धो दशकन्धरः ।<br>
रामं प्रच्छाद्य विशिखै गर्न धनसंनिभः ॥ १२१५ ॥<br>
सायकैः सारथेर्वत्रं ध्वजचक्रं च लक्ष्मणः ।<br>
चापं च राक्षसेन्द्रस्य चिच्छेदाछुतविक्रमः ।। १२१६ ॥<br>
ततो विभीषणोऽभ्येत्य मेघसंघातसंनिभम्!<br>
उन्ममाथ रथं भ्रातुः शरैर्भग्नतुरङ्गमम् ॥ १२१७ ॥<br>
हताश्वादथोत्प्लुत्य रथात्मव्यथितः क्रुधा ।<br>
विभीषणाय चिक्षेप शक्तिं शक्तां रिपुक्षये ॥ १२१८ ।।<br>
वेगसूत्कारिणी घोरा सनिश्वासेव पन्नगी।<br>
सा पपात क्षितितले कृता रामेपुभिस्त्रिभिः ।। १२१९ ॥<br>
तं शक्तिभङ्गकुपितं विभीषणवधोद्यतम् ।<br>
प्रतिजग्राह सौमित्रिः पत्रिभिः शत्रुमेदिभिः ॥ १२२० ।<br>
शोणपट्टोपमज्वालामष्टघण्टारवोत्कटाम् ।<br>
परां मयकृतां शक्तिं लक्ष्मणायोत्ससर्ज सः ॥ १२२१ ।।</p>
<p>सा तस्य हृदयं भित्त्वा त्रिदशत्रासकारिणी ।<br>
विवेश नैव वसुधां वसुधामप्रमाथिनी ॥ १२२२ ॥<br>
शक्तिस्यूतं निपतितं लक्ष्मणं वीक्ष्य राघवः ।<br>
वभ्राम मूर्छितः क्षिप्रमन्तरे क्रोधशोकयोः ॥ १२२३ ॥<br>
समाश्रुलोचनः कोपाद्विग्रहे गिरिविग्रहम् ।<br>
शरैर्निर्विर्विरैश्चक्रे दुर्लक्षं राक्षसेश्वरम् ॥ १२२४ ॥<br>
वाणपातादपावृत्ते भन्नशौर्ये दशानने ।<br>
विसंगं प्रातरं रामः शुशोच भ्रातृवत्सलः ॥ १२२५ ।।<br>
ततः सुपेणनिर्दिष्ट हनुमान्गरुडोपमः ।<br>
आनिनायोपधिगिरि मन्थाचलमिवाच्युतः ॥ १२२६ ॥<br>
सुपेणेनोद्धृतां तस्मात्तूर्णं संजीवनोपधिम् ।<br>
आघ्राय नासायोगेन लक्ष्मणः स्वास्थ्यमाप्तवान् ॥ १२२७ ।।<br>
इति लक्ष्मणविशल्यकरणम् ॥ ४१ ॥<br>
अत्रान्तरे समारुह्य घोरं मायाविनिर्मितम् ।<br>
रथं पृथुयोदग्रं दशग्रीवः समाययौ ॥ १२२८ ।।<br>
क्रूरक्रोधोद्धतं युद्धं ततः पुनरवर्तत ।<br>
काकुत्स्थस्य क्षितिस्थस्य रथस्थस्य च रक्षसः ॥ १२२९ ॥<br>
तयोः स्फारशरासारमेधयोद्धयमानयोः ।<br>
नैतदेकरथं तुल्यं युद्धमित्यूचिरे सुराः ॥ १२३० ।।<br>
ततः कान्तस्वरोदाररत्नाभरणभासुरः ।<br>
सहनसंख्यैतुरगैः संयुक्तो बल्गुवल्गिभिः ॥ १२३१ ।।<br>
विलोलकिंकिणीजालवैजयन्तीध्वजोर्जितः ।<br>
अदृश्यतोगनिघोंपो मातलिप्रेरितो रथः ॥ १२३२ ।।<br>
वातोद्यतपताकेन स्वच्छच्छनापहासिना ।<br>
अवतीर्याम्बरात्तेन रथेन सुरसारथिः ॥ १२३३ ॥<br>
उवाच प्रणतो रामं मुकुटावर्जिताञ्जलिः ।<br>
दत्तकान्तिच्छलेनास्य जयोग्णीपमिवावार्पयन् ॥ १२३४ ॥</p>
<p>एप ते त्रिजगज्जेतुः शत्रुवित्रासनिखनः ।<br>
दीप्तः सचापकवचः सर्वायुधविभूषितः ।। १२३५ ॥<br>
विसृष्टः सुरराजेन दशास्यदलनक्षमः ।<br>
संग्रामाश्चर्यचर्यासु रथः पूर्णमनोरथः ॥ १२३६ ॥<br>
इत्युक्ते शक्रसूतेन संपूज्य रघुनन्दनः ।<br>
आरुरोह रथं दिव्यं जयं सूर्तमिवागतम् ॥ १२३७ ॥<br>
ततो बभून दिव्यास्त्र प्रभावोद्धान्तखेचरम् ।<br>
रामरावणयोर्युद्धं संशयायासितामरम् ॥ १२३८ ।।<br>
नागास्त्रं रावणेनातं सुपर्णास्त्रेण राघवः ।<br>
निवार्य विदधे दिक्षु पक्षाक्षिप्तमहानिलम् ।। १२३९ ।।<br>
ततः शरसहस्रेण रामं सरथसारथिम् ।<br>
अभिपूर्यो ससर्नोग्रां रक्षः शस्त्रपरम्पराम् ।। १२४० ॥<br>
शरनिर्मिनसर्वाङ्गे मूछिते राधवे क्षणम् ।<br>
व्यथां लक्ष्मणसुग्रीवविभीषणमुखा ययुः ॥ १२४१ ॥<br>
दशास्ये विशतिभुजे वर्द्धमानपराकमे ।<br>
प्राजापत्ये बुधेनैत्य नक्षत्रे परिपीडिते ॥ १२४२ ॥<br>
अङ्गारकेन ज्येष्ठाख्ये राघवक्षं निपीडिते ।<br>
साचला चञ्चला चोर्वी सुधाब्धिध्वाननादिनी ॥ १२४३ ।।<br>
चन्द्रवर्णेन सूर्येन रेणुपूर्णेन वायुना ।<br>
स निर्घातेन भूतानां घोरमाविरभूद्भयम् ॥ १२४४ ॥<br>
राघवोऽथ समाश्वस्य कोपरक्तान्तलोचनः ।<br>
चकर्ष कार्मुकं येन विवों रावणोऽभवत् ।। १२४५ ॥<br>
रामवाणवृते लोके पौलस्त्यः शूलमुत्कटम् ।<br>
अयं न भवसीत्युत्क्या रामाय प्राहिणोत्क्रुधा ॥ १२४६ ॥<br>
शूलध्वंसाय रामेण मुक्ता शरपरम्परा ।<br>
तदग्नि()देशमासाद्य भस्मसादभवत्क्षणात् ।। १२४७ ॥</p>
<p>ततः सुरपतेः शक्तर्दीप्ता रामभुजोर्जिता ।<br>
पीता बभञ्ज सावेगं शूलं शूलमिवौषधिः ॥ १२४८ ॥<br>
शूलविध्वंसकुपितं रावणं वाणवर्पिणम् ।<br>
उवाच राघवः कोपस्मितप्रस्फुरिताधरः ।। १२४९ ॥<br>
दिष्टयावबोधितः पाप दिवारात्रं विचिन्तितः ।<br>
चक्षुषोर्गोचरं यातस्त्वमद्य सुचिरेण नः ॥ १२५० ॥<br>
वैदेही भिक्षुरूपेण विजने कानने त्वया ।<br>
हृता हेममृगव्याजादहो वीरव्रतं कृतम् ॥ १२५१ ॥<br>
परदारापहरणे ब्रह्मशीलस्य दुर्मतेः ।<br>
तवैतानि न लजन्ते वक्राणि न परस्परम् ॥ १२५२ ॥<br>
समरे यदि वीरोऽसि तत्संदर्शय पौरुषम् ।<br>
निर्जने हरणे स्त्रीणां खापिनाम (१) प्रगल्भते ॥ १२५३ ।।<br>
वन्धुस्वजनमित्राणां शोच्याः शूलविनाकृताः ।<br>
ऐश्वर्य क्षणिकं येपु जलं भग्नघटेष्विव ॥ १२५४ ॥<br>
इन्द्रजित्प्रमुखाः पुत्राः कुम्भकर्णादयोऽनुजाः ।<br>
इयं विभूतिरात्मा च दुर्नयामौ त्वया हुताः ॥ १२५५ ॥<br>
धिक्त्वां परवधूचौरं क्षुद्र क्षुद्रपथे स्थितम् ।<br>
किं करोमि शरस्पोंऽप्येष मे त्वयि नोचितः ॥ १२५६ ॥<br>
इत्युक्ते चण्डकोदण्डमण्डलोदरनिर्गतः ।<br>
रामेपवस्तं विविशुस्तमः सूर्यकरा इव ।। १२५७ ।।<br>
शरनिर्भिन्नसर्वाङ्गस्तेजोविरहितः क्षणम् ।<br>
बभूव गलितोत्साहः शिथिलो राक्षसेश्वरः ॥ १२५८ ॥<br>
विवर्णवदनं दृष्ट्वा सारथिस्तं ससंभ्रमम् ।<br>
अपसृत्य रथेनाशु जहार समराङ्गनात् ॥ १२५९ ॥<br>
लब्धधैर्योऽथ पौलस्त्यो विलोक्यापसृतं रथम् ।<br>
सूतं बभापे भ्रूभङ्गधूमकोपानलाकुलः ॥ १२६० ॥</p>
<hr>
<p>1. &lsquo;चापिता न&rsquo; स्यात.</p>
<p>अहो तु सुमृतेनापि स्नेहसस्मानवृत्तिना।<br>
सुभृत्येन त्वया सूत प्रभुभक्तिः प्रदर्शिता ॥ १२६१ ॥<br>
मानिनो रणसक्तस्य मूर्ध्नि लज्जारजस्त्वया ।<br>
क्षपिता शत्रुमध्ये मे किं नाह सुकृतं कृतम् ॥ १२६२ ।।<br>
मिथ्यैव लज्जाजननी देहरक्षा मम त्वया ।<br>
कृता परेषां हासाय मूर्खणेव गुणस्तुतिः ॥ १२६३ ॥<br>
नूनं शत्रुप्रयुक्तेन मानम्लानिरियं च मे ।<br>
विहिता भवता युद्धे वीरवृत्तान्तसाक्षिणा ॥ १२६४ ॥<br>
इति कोपेन सासूयं भाषमाणे दशानने ।<br>
रथी सारथिना रक्ष्य इति सूतस्तमभ्यधात् ।। १२६५ ।।<br>
ततः प्रजविनाश्वेन रथेन घननादिना ।<br>
रावणे पुनरायाते प्रादुरासीजनखनः ॥ १२६६ ॥<br>
ऐन्द्रं धनुः समादाय रामे मेघ इवोद्यते ।<br>
दुनिमित्ता व्यदृश्यन्त रावणस्य रथं प्रति ।। १२६७ ॥<br>
प्रवृत्ते दारुणे युद्धे रामलङ्काधिनाथयोः ।<br>
प्रेक्षकत्वं प्रयातेषु रक्षःसु प्लवगेषु च ॥ १२६८ ॥<br>
क्रमेण बर्द्धमानेषु चित्रलाघवकर्मसु ।<br>
रामचक्रे जये बुद्धिं भरणे च दशाननः ।। १२६९ ।।<br>
शत्रुध्वजं रावणेन क्षिप्ताश्छेत्तुं शिलीमुखाः ।<br>
वृथा जग्मुस्तमप्राप्य दूता अप्रतिभा इव ॥ १२७० ।।<br>
अथ रामशरोत्कृत्तः केतुर्नक्तंचरप्रभोः ।<br>
पपातोत्पातसूर्याचिः प्रताप इव मूर्तिमान् ।। १२७१ ।।<br>
केतौ निपतिते तस्सिनक्षसां तनुतां ययौ ।<br>
आशाबन्धोरिव जये भुजयोजीवितेषु च ॥ १२७२ ।।<br>
ततः क्षपाचरपतिः शस्त्रवृष्टिं निरन्तराम् ।<br>
चिक्षेप राघवायोग्रां मूर्ती मायामिवात्मनः ॥ १२७३ ।।</p>
<hr>
<p>१. &lsquo;समरे शा०.</p>
<p>रामन्तां सायकैश्छित्वा कवचं काञ्चनाचितम् ।<br>
धनुश्च राक्षसपतेश्चकर्ताभ्यर्चितः सुरैः ॥ १२७४ ॥<br>
रावणः क्रोधदीप्तोऽथ संक्रान्तज्वलनैरिव ।<br>
विविधैरायुधैश्चक्रे रामं निप्पन्दकार्मुकम् ॥ १२७५ ॥<br>
गोचरे पतितं शत्रु देव कस्मादपेक्षसे ।<br>
विभीषणप्रभृतयो राममित्यूचिरे मुहुः ॥ १२७६ ॥<br>
ततस्तरुणजीमूतसंघातप्रतिमान्हयान् ।<br>
रिपोर्जबान काकुत्स्थरते चासत्राक्षसा हताः ॥ १२७७ ॥<br>
शरेण सारथेः कायाश्छिरस्तरलकुण्डलम् ।<br>
हृतं विलोक्य रामेण चकम्पे रावणः क्रुधा ॥ १२७८ ॥<br>
तस्यौद्यतायुधस्याथ मुकुटं रघुनन्दनः ।<br>
उन्ममाथापचन्द्रेण साम्राज्यस्येव जीवितम् ॥ १२७९ ।।<br>
भल्लेनोत्पतता वेगाद्वक्रमेकं सुरद्विपः ।<br>
रामश्चिच्छेद नबभिर्वकदृष्टं सविस्मयैः ॥ १२८० ॥<br>
दृष्ट्वा कृत्तावशेषाणि न निजं मेनिरे क्षणात् ।<br>
दशमेनैव वक्रेण पापं मन्येऽधिकं कृतम् ॥ १२८१ ॥<br>
च्युतानि नव वत्राणि पुरो दृष्टानि तेनयत्<br>
ज्वलत्कुण्डलमालोक्य वत्रमण्डलमग्रतः ।<br>
सस्सार रावणः पूर्व निकृत्तवदनाहुतीः ॥ १२८२ ॥<br>
स शक्तिं प्राहिणोद्दीप्तां कोपवह्नः शिखामिव ।<br>
लक्ष्मणायोपरि क्षीणशक्तिश्छिन्नैर्मुरपि ॥ १२८३ ॥<br>
सा शक्तिलक्ष्मणशरैर्याता शतसहस्रधा ।<br>
पौलस्त्यजीविताशेव नैव क्वचिदृश्यत ॥ १२८४ ॥<br>
म विभीषणसुग्रीवलक्ष्मणानाद्रवत्क्रुधा ।<br>
कितवस्त्यक्तमर्यादसर्वम्वमिव निर्जितः ॥ १२८५ ॥<br>
विलोक्यादृष्टपूर्वाणि पतितानि मुखानि सः ।<br>
मदतान्द्रीं परित्यज्य रामं रामममन्यत ॥ १२८६ ॥</p>
<p>स क्रुधादायुधवनं प्रवणं दारणे रिपोः ।<br>
धीरः ससर्ज नोत्साहं त्यजन्त्यन्येऽपि मानिनः ॥ १२८७ ।।<br>
रणे प्रगल्भमालोक्य तं पर्यन्तेऽपि मातलिः ।<br>
उवाच राघवं मेघघोषगम्भीरनिस्वनः ॥ १२८८ ॥<br>
द्वौ शत्रुदलने श्लाघ्यो वैकुण्ठस्त्वं च राधवः ।<br>
यौ दृष्टौ कृत्तवक्राभ्यां राहुणा रावणेन च ।। १२८९ ।।<br>
एकशीर्षावशेषेऽयं जय्यस्ते जयतां वर ।<br>
त्रैलोक्यजयिनं शत्रुं हेलया किमुपेक्षसे ॥ १२९० ॥<br>
ब्रह्मास्त्रेण जहि क्षिप्रं भगवेगं क्षपाचरम् ।।<br>
अयं व्याधिरिवासाध्यो वध्यः कालव्यतिक्रमात् ॥ १२९१ ॥<br>
इति मातलिना वीरः प्रेरितो रघुनन्दनः ।<br>
ब्रह्मास्त्रमादधे दीप्तं यदगस्त्यादवाप्तवान् ।। १२९२ ।।<br>
सर्वदेवमयं दृष्ट्वा रामेणास्त्रमुदीरितम् ।<br>
सस्मार सुरसंघातखिपुरारिपराक्रमम् ।। १२९३ ॥<br>
स धूमदहनोद्गारं तदस्त्रं घोरनिस्वनम् ।<br>
पपात राघवोत्सृष्टं हृदये राक्षसप्रभोः ॥ १२०४ ॥<br>
पौलस्त्यवक्षो निर्भिद्य स शरोऽस्त्राभिमन्त्रितः ।<br>
राममेवाययौ तूर्णं प्रत्यग्ररुधिरारुणः ॥ १२९५ ।।<br>
ततः पपात पौलस्त्यः स्रस्तसायककार्मुकः ।<br>
कृत्तः सीतानिकारेण क्रकचेनेव पादपः ॥ १२९६ ।।<br>
तस्मिन्निपतिते वीरे शेखरे त्रिदशद्विपाम् ।<br>
अताड्यत सुरैर्व्योम्नि काकुत्स्थजयदुन्दुभिः ॥ १२९७ ।।<br>
शत्रुं शल्यमिवोन्मूल्य स्वस्थः पारं परं ययौ ।<br>
वियोगस्याभियोगस्य प्रकोपस्य च राघवः ।। १२९८ ।।<br>
इति रावणवधः ॥ १२ ॥</p>
<p>इति क्षेमेन्द्रविरचिते रामायणकथासारे संपूर्ण युद्धकाण्डम् ।</p>
<hr>
<h2 id="उततरकणडम">उत्तरकाण्डम्</h2>
<p>मुरैरवध्यं समरे हतं श्रुत्वा दशाननम् ।<br>
तं देशमाययुस्तूर्णं रावणान्तःपुराङ्गनाः ॥ १॥<br>
ताश्छिन्नहारकेयूरधम्मिल्लकुसुमस्रजः ।<br>
लङ्केश्वरं निपतितं ददृशुर्वल्लभं भुवि ॥ २ ॥<br>
गतासुं गाढमालिङ्गय तं कुरङ्गविलोचनाः ।<br>
सृजन्त्यो बाप्पसलिलं शुशुचुः शोकविहलाः ॥ ३ ॥<br>
कथं सुरासुरपुरप्रोद्गीतगुरुविक्रमः ।<br>
त्रिविक्रमविजेता त्वं मानुषेण रणे हतः ॥ ४ ॥<br>
विवशास्त्रिदशा येन कृताः प्रथितपौरुषाः ।<br>
स त्वमद्य कथं नाम शेपे निःशेपितः परैः ॥ ५ ॥<br>
एते ते शेरते राजन्कैलासोल्लासलाञ्छनाः ।<br>
भुजाः स्तम्भनिभा भूमौ मन्त्रान्ता भुजगा इव ॥ ६ ॥<br>
विकीर्णहारं वक्षस्ते रुधिरोद्वान्तु चन्दनम् ।<br>
ललनाकेलिशयनं पांशुदिग्धं न शोभते ॥ ७ ॥<br>
आकृष्टशिष्टाचारेण निप्पिष्टगुणसंपदा ।<br>
अत्र सीतापहारेण कृतान्तेनासि मोहितः ॥ ८॥<br>
शिखेवाग्नेः पतङ्गेन रूपलुब्धेन जानकी ।<br>
मृत्युरात्मविनाशाय स्वयमालिङ्गितस्त्वया ॥ ९ ॥<br>
प्रत्यासन्नविनाशेन श्रुतं तद्विस्मृतं श्रुतम् ।<br>
स्थलीकृतोऽन्वुधिर्येन कुम्भकर्णश्च पातितः ।<br>
स मर्त्य इति किं मिथ्या काकुत्स्थश्चिन्तितस्त्वया ॥ १० ॥<br>
अपाकृतं च बन्धूनां वचनं हितवादिनाम् ।<br>
मुखं रजःपुटेनेव किं हिया विनिगूहसे ॥ ११ ॥<br>
सोताहृतेरसि हृतः किमस्माभिः कृतं तव ।<br>
देहि प्रतिवचो नाम न प्रियां त्यक्तुमर्हसि ॥ १२ ॥</p>
<hr>
<p>१.&lsquo;मन्त्रात्ता'शा.</p>
<p>अहो च पाशहस्तेन त्वं युक्त्यैव प्रमाथिना ।<br>
जानकीकरिणीलोभादाकृष्टो नरकुञ्जरः ॥ १३ ॥<br>
स्वदारान्क्व परित्यज्य परस्त्रीलुब्ध गच्छसि ।<br>
तव केनोपदिष्टोऽयं विवेकः साध्वसंमतः ॥ १४ ॥<br>
अधुना बन्धुभिर्वीरैः पतितस्य स्वदुर्नयात् ।<br>
राघवस्तव संस्कारं चौरस्येवाभियुज्यते ॥ १५ ॥<br>
धिगेतत्पवनौदश्चद्वीचिसंचयचञ्चलम् ।<br>
ऐश्वर्यं यत्त्वमद्यैव परायत्तौदैहिकः ॥ १६॥<br>
क्व सा सुरासुरशिरःशायिनी विश्वकम्पिनी ।<br>
आज्ञा तवाप्रतिहता निहतारातिसंपदः ॥ १७॥<br>
यत्र यत्र दृशः पेतुस्तव पद्मवनोपमाः ।<br>
तत्र तत्राबभौ श्रीमानञ्जलिप्रणयी जनः ॥ १८ ॥<br>
स त्वमेको निपतितः क्षितौ क्षितिभृतां वर ।<br>
भृत्यशेषोऽपि यस्याग्रे नास्ति ऋव्यादवारणे ॥ १९ ॥<br>
भृत्याः सनाथाः सामात्याः सनाथा पृथिवी पुनः ।<br>
नाथे त्वयि गते नाथ विनाथस्तु वधूजनः ॥ २० ॥<br>
इति मन्दोदरी देवी सर्वाश्चान्तःपुराङ्गनाः ।<br>
चक्रुर्मुन्मदनोधानसंभोगस्मरणाकुलाः ॥ २१ ॥<br>
इत्यन्तःपुरप्रलापः ॥ १ ॥<br>
ततो विभीषणं रामः सदाचाराधिरभ्यधात् ।<br>
सत्कारः क्रियतां भ्रातुः सान्त्व्यतां च वधूजनः ॥ २२ ॥<br>
एतद्विभीषणः श्रुत्वा तं जगाद कृताञ्जलिः ।<br>
नृशंसस्यास्य सत्कारे न मे चेतः प्रवर्तते ॥ २३ ॥<br>
कृतघ्नं त्यक्तसहृत्तं निष्कृपं निरपत्रपम् ।<br>
वायसा अपि नाश्नन्ति कथं दहति पावकः ॥२४॥<br>
परामुन्नतिमासाद्य श्वभ्रे क्षिपति यस्तनुम् ।<br>
तस्यात्महन्तुर्मूहस्य क्रियते केन सस्क्रिया ॥ २५.!!<br>
५०</p>
<p>शक्त्या क्रूरान्गुणैर्दृप्तान्प्रभावेण प्रमादिनः ।<br>
ऐश्वर्येण कदर्यांश्च धिगनार्यान्वृथोन्नतान् ॥ २६ ॥<br>
परदारपरासर्पसंजातेनाजितेन्द्रियः ।<br>
जनवादेन दग्धोऽयं तकि दग्धस्य दह्यते ॥ २७ ॥<br>
इति ब्रुवाणं रामस्तं प्रीत्या स्पृष्ट्वाशु पाणिना ।<br>
उवाच प्रणयस्मेरत्विषा कुसुमिताधरः ॥ २८ ॥<br>
उद्वृत्तो दैन्यमापन्नः शत्रुर्व्यसनमागतः ।<br>
माननीयोऽभिरक्ष्यश्च विशेषेण मनस्विभिः ॥ २९ ॥<br>
महाजनो वा दीनो वा वयस्यः शत्रुरेव वा ।<br>
गतासवः समा रागद्वेषः कस्य कलेचरे ॥ ३० ॥<br>
गुणिनो गुणहीना वा ज्ञातयः प्रच्युताः पदात् ।<br>
अनुमाद्याश्च पूज्याश्च स्थितिरेपा सतां सदा ॥ ३१ ॥<br>
हतेऽस्मिन्पतिते कोपं परित्यज्य विभीषण ।<br>
यातजीवस्य कः शत्रुर्विग्रहान्तो हि विग्रहः ।। ३२ ॥<br>
तस्मात्कुरुष्व सत्कारं पातुर्निजकुलोचितम् ।<br>
अकार्यमपि ते कार्य सुहृदो वचनं मम ॥ ३३ ॥<br>
शासनादिति रामस्य वन्धूनामग्रजस्य च ।<br>
वृद्धामात्यैरविन्धाथिदधे देहसक्रियाम् ॥ ३४ ॥<br>
कृतोदकः समाश्चास्य वृद्धैरन्तःपुराङ्गनाः ।<br>
निदेशकारी रामस्य पुरस्तस्थौ विभीषणः ॥ ३५ ॥<br>
इति रावणसत्क्रिया ॥२॥<br>
ततो विमुक्तकवचः शिथिलीकृतकार्मुकः ।<br>
विसृज्य मातलिं रामः प्रीत्या सौमित्रिमब्रवीत् ॥ ३६ ॥<br>
अधुना वत्स सुहृदः सतः पूर्वोपकारिणः ।<br>
विभीषणस्याभिषेकं द्रष्टुमिच्छति मे मनः ॥ ३७॥<br>
अनुरक्तस्य भक्तस्य रतस्य च हिते सदा ।<br>
स्निग्धस्य सुहृदः कृत्ला पृथिवी मूल्यमल्पकम् ॥ ३८ ॥</p>
<p>विभीषणो निजयशःशुभ्रोष्णीषविभीषणः ।<br>
अलंकरोतु लङ्कायां प्रशान्तातङ्कमासनम् ॥ ३९ ॥<br>
एवंविधः सदाचारस्तरूणां कुसुमागमः।<br>
पुण्यैः प्रजाभिः श्रुतवान्धर्मात्मा लभ्यते प्रभुः ॥ ४० ॥<br>
धनी दाता गुणी नम्रः शूरः शान्तो द्विजः क्षमी ।<br>
मूलं कृतयुगस्यैतद्धर्मशीलश्च भूपतिः ॥ ४१ ।।<br>
सत्वे सत्ये दमे धैर्ये कुले शीले श्रुतौ श्रुते ।<br>
विभीषणसमः कोऽस्ति वुधेषु विबुधेषु च ॥ ४२ ॥<br>
प्रौढप्रकाशयशसा गुणिना पक्षपातिना ।<br>
लङ्कातेजस्विनानेन द्यौरिवार्केण राजितः ॥ १३ ॥<br>
सद्वर्त्मनि स्थितं पुत्रममित्रं व्यसनाहतम् ।<br>
मित्रं च विभवारूढं पश्यन्ति सुकृतौचिताः ॥ ४ ॥<br>
रत्नोत्तमानि चत्वारि सन्ति संसारवारिधेः ।<br>
मित्रं कार्याय सक्तं च संपूर्णश्च सुधाकरः ॥ ४५ ॥<br>
सोऽयं मम सुहृन्मान्यः स्नेहप्रणयभाजनम् ।<br>
क्रियतामभिषेकार्द्रः प्रत्यग्रविभवोचितः ॥ ४६ ॥<br>
इत्युक्ते रघुनाथेन लक्ष्मणः शुभलक्ष्मणः ।<br>
मङ्गलैर्विदधे मित्रं क्षेत्र साम्राज्यसंपदाम् ॥ १७ ॥<br>
हेमरत्नघटन्यस्तसौषधिफलाक्षतैः ।<br>
बभौ शक इव श्रीमानभिषिक्तो विभीपणः ॥ १८ ॥<br>
विभीषणाभिषेकेऽभूत्स कोऽप्यम्यग्रहोदयः ।<br>
प्राज्यो यस्य फलं राज्यमाभूमिगिरिसागरम् ।। ४९ ॥<br>
इति विभीषणाभिषेकः ॥ ३ ॥<br>
शासनाद्रघुनाथस्य हनुमान्हर्पनिर्भरः<br>
गत्वा विजयवृत्तान्तं रामपत्न्यै न्यवेदयत् ॥ ५० ॥</p>
<hr>
<p>१. &lsquo;प्रशङ्का शा०. २. सैन्ये दमे धर्म&rsquo; शा०. ३. &lsquo;तोज्ज्वला मा०. ४. &lsquo;शाची</p>
<p>वस&rsquo; शा०. ५. &lsquo;कोऽपि न ग्रहो&rsquo; शा०.</p>
<p>सा भर्तुर्वचनं श्रुत्वा प्रहर्षित्तम्भिताशया ।<br>
न शशाक क्षणं वक्तुं क्षीवेवामृतनिर्झरैः ।। ५१ ॥<br>
ततश्चिरेण वैदेही बभाषे पवनात्मजम् ।<br>
आनन्देन निरुद्धं मे वचनं न प्रवर्तते ॥ ५२ ॥<br>
प्रियाख्यानस्य पृथिवी मूलस्यास्य ददानि किम् ।<br>
इति दैन्येन मे चेतः संतोपं नाधिगच्छति ॥ ५३ ॥<br>
इति ब्रुवाणां वैदेहीं मारुतिः प्रत्यभाषत ।<br>
इदं मे वचनं मातः परमं पारितोपिकम् ॥ ५४॥<br>
हतामित्रं कुशलिनं तव पश्यामि यत्पतिम् ।<br>
याभिस्त्वं तर्जिता कृच्छ्रे राक्षसीभिर्भयाकुला ॥ ५५ ॥<br>
आज्ञैव विग्रहं तासां प्रसादो मे विधीयताम् ।<br>
इत्युक्ते वायुपुत्रेण जगाद जनकात्मजा ॥ ५६ ।।<br>
प्रेप्यासु परतत्रासु वीर न क्रोद्भुमर्हसि ।<br>
अपराधे वधाहेऽपि क्षमावानुन्नताशयः ॥ ५७ ।।<br>
इति व्याघ्रस्य पुरतो मुनिः कश्चिदभापत ।<br>
आर्यपुत्रं कुशलिनं द्रष्टुमिच्छामि मारुते ॥ ५८ ॥<br>
इति सीतावचः श्रुत्वा स ययौ यत्र राघवः ।<br>
तस्मै निवेद्य सानन्दां जायां जनकनन्दिनीम् ॥ ५९ ।।<br>
उवाच हनुमान्देवं देवी त्वां द्रष्टुमिच्छति ।<br>
श्रुत्वा हनुमतो वाक्यं विचार्य सुचिरं धिया ।। ६० ॥<br>
हर्षशोकसमाविष्टः कृच्छ्रेणोवाच राघवः ।<br>
कृतोदको गताशोचः स्वयं राजा विभीषणः ॥ ६१ ॥<br>
स्नातामलंकृतां सीतां समादायोपगच्छतु ।<br>
इति रामस्य वचसा लङ्कां गत्वानिलात्मजः ।। ६२ ।।<br>
विभीषणाय सीतार्थं यथावृत्तं न्यवेदयत् ।<br>
ततः स्नाता शशिमुखी वस्त्राभरणभूपिता ॥ ६३ ।।</p>
<p>तां रत्नशिबिकारूढां पुरस्कृत्य विभीषणः ।<br>
वृद्धामात्यैः परिवृतः काकुत्स्थं समुपाययौ ।। ६४ ॥<br>
आगतां जानकी दृष्ट्वा वानराः कौतुकाकुलाः ।<br>
उन्मुखा विपुलं वर्त्म निःसंचारं प्रचक्रमुः ॥ ६५ ॥<br>
किं नु वक्ष्यति वैदेही रामः किं प्रतिवक्ष्यति ।<br>
कान्तिर्वा कीदृशी तस्या यदर्थ रावणो हतः ।। ६६ ।।<br>
समागमो वा दम्पत्योः कीदृशोऽयं भविष्यत्ति ।<br>
इत्यनेकविकल्पोऽभूज्जल्पस्तेषामनल्पकः ॥ ६७ ॥<br>
ततो विभीषणोऽभ्येत्य राममूचे कृताञ्जलिः ।<br>
निरस्य वेत्रिप्रवरैर्जनं दर्शनसंगतम् ॥ ६८ ॥<br>
जयश्रीरिव ते मूर्ता जानकी विक्रमार्जिता।<br>
इयमग्रे स्थिता देव कौमुदीवामृतत्विपः || ६९ ॥<br>
इत्युक्तं राक्षसेन्द्रेण श्रुत्वा रघुपतिः क्षणम् ।<br>
प्रमोदक्रोधदैन्यानां तुल्यं प्राप विधेयताम् ॥ ७० ॥<br>
सोऽवदत्किमयं मिथ्या जनः प्रोत्सार्यते पुरः ।<br>
युद्धे ममैते स्वजनाः कथं नु परतां गताः ।। ७१ ।।<br>
यत्कृतो विस्मयो मूर्त इव सेतुमहोदधौ ।<br>
वत सा कीदृशी सीतेत्येषामेवास्ति संशयः ।। ७२ ।।<br>
पुत्रपक्षे प्रजा राजस्तस्मात्पश्यन्तु जानकीम् ।<br>
व्यसनोत्सवयुद्धेषु नादृश्या राजयोपितः ।। ७३ ॥<br>
नान्तःपुरैर्न वासोभिर्न जनोत्सारणैः पुरः ।<br>
भवन्ति पूजिता नार्यः शीलं तासां समुन्नतिः ।। ७४ ॥<br>
विद्येवात्मविवेकन सत्येनेव सरस्वती।<br>
प्रज्ञेव धर्ममार्गेण नारी शीलेन पूज्यते ।। ७५ ॥<br>
इत्युक्ते रघुनाथेन प्लवङ्गाः सह राक्षसैः ।<br>
सीतां समुपसर्पन्ती दहशुर्विन्सयाकुलाः ॥ ७६ ॥</p>
<p>सीतादर्शनसंक्रान्तप्रकोपाताम्रलोचनम् ।<br>
सर्वे राघवमालोक्य शल्यविद्धा इवाभवन् ॥ ७७ ।।<br>
मानार्हमालिनी भर्त्रा मानसंभापिता सती ।<br>
लज्जिता स्वानि गात्राणि विवेशेव विषादिनी ॥ ७८ ॥<br>
चिरदर्शनवैलक्ष्यविक्लया सा विमानिता ।<br>
तन्वी लतेव तुहिनस्फारभारानताभवत् ॥ ७९ ॥<br>
अनुरागावमानामितप्तामालोक्य मैथिलीम् ।<br>
मा कस्यचित्प्रियः कश्चिद्भूयादित्यवदज्जनः ॥ ८० ॥<br>
चिरसंभृतलावण्यललितामवलोक्य ताम् ।<br>
विवर्णवदनो रामः कोपस्नेहाकुलोऽभवत् ॥ ८१ ।।<br>
दृशं तद्वदनाम्भोजादपसार्य विनिश्वसन् ।<br>
वर्जयन्दर्शनस्पर्शं काकुत्स्थः क्ष्मां निरैक्षत ।। ८२ ।।<br>
सुग्रीवलक्ष्मणमुखाः प्रत्याख्यातामधोमुखीम् ।<br>
तां दृष्ट्वा वाससा वक्राण्याच्छाद्य रुरुदुः शुचा ॥ ८३ ।।<br>
वलिना संनिरुद्धेन ततः कोपामिना ज्वलन् ।<br>
भृकुटीधूमलेखां कः काकुत्स्थः शक्कितोऽवदत् ।। ८४ ॥<br>
मानिना दारहरणे कर्तव्यं यत्कुलोचितम् ।<br>
तदस्माभिः कृतं तावद्वैर्यनिर्यातनं युधि ।। ८५ ॥<br>
लज्जावमानपङ्केन लिप्तं यन्मेऽखिलं यशः ।<br>
क्षालितं निहितारातिवनिताबाप्पनिझरैः ।। ८६ ॥<br>
शत्रुहस्तात्त्वमाकृष्टा न भ्रष्टा शल्यमानिता।<br>
अधुना गच्छ वैदेहि स्वाधीनास्ते दिशो दश ।। ८७ ॥<br>
मानिनः परिभूतस्य दातुः कृशधनस्य च ।<br>
शङ्कितस्य च दारेषु कुतो निद्रा कुतः सुखम् ॥ ८८ ॥<br>
रक्षद्भिरार्यमर्यादां साधुशब्दपदैर्वधूः ।<br>
सापशब्दाविपश्चिद्भिर्वाणीव परिवर्ज्यते ।। ८९ ।।</p>
<hr>
<p>1. &lsquo;व्योमा&rsquo; क-ख.</p>
<p>देवराणां गृहे वा त्वं सुग्रीवस्य गृहेऽथवा ।<br>
पुरे वा राक्षसेन्द्रस्य वस देशान्तरेषु वा ॥ ९० ॥<br>
गृहे स्थितां रावणस्य निर्लज्जस्याजितात्मनः ।<br>
कथं नु धारयामि त्वां मालां परिधृतामिव || ९१ ।।<br>
इति प्रियेण निर्दोषा मिथ्यादोषेण दूषिता ।<br>
असूत्रहारं कुचयोश्चक्रे सीताशुविन्दुभिः ॥ ९२ ॥<br>
अवमानेन कोपेन लज्जया विस्मितेन च ।<br>
सुकुमारं मनस्तस्या भागीकृतमिवाभवत् ॥ ९३ ॥<br>
स वाससा बाप्पजलं परिमृज्य मृगेक्षणा ।<br>
उवाच वाष्पसंतप्ता दीर्घं निश्वस्य मानिनी ॥ ९४ ॥<br>
अहो विसदृशं नाथ पुरुष जनसंनिधौ ।<br>
श्राविताहं कुलवधूरवधूतगुणा त्वया ॥ ९५ ॥<br>
स्थाने मनस्ते साशकं स्त्रियो हि तरलाशयाः ।<br>
किं तु मां नाभिजानासि शीलज्ञोऽपि कथं प्रभो ॥ ९६ ॥<br>
कुले जनकराजस्य जाता दशरथस्नुपषा ।<br>
पली ननाम रामस्य सहते दूषणामिमाम् ॥ ९७ ॥<br>
प्राकृतस्त्रीसमुचितैः किं प्रलापैरसंगतैः ।<br>
अस्य मिथ्याव्यलीकस्य प्रमाणं मे हुताशनः ॥ २८ ॥<br>
चितां रचय सौमित्रे पत्युर्वकेन्दुनिर्गताम् ।<br>
उल्कामादाय हृदये कथं जीवितुमुत्सहे ।। ९९ ।।<br>
इति सीतावचः श्रुत्वा लक्ष्मणः शोकविद्दलः ।<br>
अधोमुखस्य रामस्य विज्ञायेङ्गितचेष्टितम् ॥ १०० ॥<br>
विदधे दुःखसदृशं ज्वलितं जातवेधसम् ।<br>
शीलशैलस्य वैदेह्या मिथ्यादोपस्य भेषजम् ॥ १०१ ॥<br>
पावकाभिमुखी गत्वा ततो जनकनन्दिनी ।<br>
अभ्यधादवमानस्य प्रायश्चित्तार्थिनी सती ।। १०२ ॥</p>
<p>मनोवाक्कायचेष्टार्भियथाहं राघवात्परम् ।<br>
दैवतं नाभिजानामि तेन मां पातु पावकः ॥ १०३ ॥<br>
इत्युक्त्वा ब्राह्मणेभ्यश्च देवेभ्यश्च मनस्विनी ।<br>
प्रणामं मनसा कृत्वा प्रविवेश हुताशनम् ।। १०४ ॥<br>
इति वह्निप्रवेशः ॥ ४ ॥<br>
ततः शचीपतिः श्रीमाल्लोकपालैः सहाखिलैः ।<br>
अदृश्यत स्वयं ब्रह्मा देवश्च गिरिजापतिः ॥ १०५ ॥<br>
ते सूर्यशतसंकाशैर्विमानैः पूरिताम्बराः ।<br>
शक्रममावविभवो राजा दशरथस्तथा ।। १०६ ॥<br>
राक्षसक्षयसंहृष्टा राममूचुः कृताञ्जलिम् ।<br>
किरन्त इव दन्तांशुनिवहैः कुसुमस्त्रजः ॥ १०७ ॥<br>
कथं पृथग्जन इव प्रजानाथ कुलोचितम् ।<br>
परित्यजसि निर्दोषां सीतां कीर्तिमिवात्मनः ॥ १०८ ॥<br>
अहो वत न जानासि स्वयमात्मानमच्युत ।<br>
कथं जगन्निवासस्य प्रभावो विस्मृतस्तव ॥ १०९ ॥<br>
इत्युक्ते सादरं व्योम्ना सहस्राक्षमुखैः सुरैः ।<br>
शक्रेण प्रेरितो वक्तुं स्वयमूचे प्रजापतिः ॥ ११० ॥<br>
देवो नारायणः श्रीमान्पद्मनाभो विभुर्भवान् ।<br>
स्वेच्छामात्रसमुन्मेषो यस्यायं विश्वसंभ्रमः ॥ १११ ।।<br>
चराचरस्य स्रष्टारं भ्रातारं जगतामपि ।<br>
संहर्तारं च पर्यन्ते त्वामाहुः कारणं त्रिधा ॥ ११२ ।।<br>
सर्वयज्ञमयं धाम सर्वदेवमयं वपुः ।<br>
सर्वदेवमयश्चात्मा कस्यान्यस्य यथा तव ॥ ११३ ।।<br>
पराकाशावकाशेऽस्मिन्नकोऽस्त्वं सदोदितः ।<br>
हंसो हिरण्यवर्णश्च मानसोरुसरोरुहे ।। ११४ ॥<br>
पुरुषस्याप्रमेयस्य शाश्वतस्य प्रजापतेः।<br>
स्तुतौ शक्तात्र नैवैषा तावती यदि भारती ॥ ११५॥</p>
<p>सर्वावतारलीलासु तव विस्रम्भसाक्षिणी ।<br>
लक्ष्मीः क्षितिसमुद्भूता सती जनकनन्दिनी ॥ ११६ ।।<br>
इति महापुरुषस्तवः ॥ ५॥<br>
उक्ते पितामहेनेति भगवान्भूतभावनः ।<br>
स्वयं विभावसुः सीतामादाय प्रत्यदृश्यत ॥ ११७ ॥<br>
स समभ्येत्य काकुत्स्थं तेजोनिधिरभापत ।<br>
निर्दोषां राम वैदेहीं गृहाणाभिजनोज्ज्वलाम् ।<br>
विमोहजननीं मिथ्या न शङ्कां कर्तुमर्हसि ॥ ११८ ॥<br>
इत्युक्ते वह्निना रामस्तमुवाच कृताञ्जलिः ।<br>
गृहीतेयं मया देव वैदेही तव शासनात् ॥ ११९ ॥<br>
शुद्धस्वभावां सततं ननु जानामि जानकीम् ।<br>
किं त्वस्या विहिता शुद्धिौंकप्रत्ययकारिणी ॥ १२०॥<br>
सर्वथा रञ्जनीयोऽयं जनो निदोपदोपभाक् ।<br>
लोकप्रत्ययसारो हि सदाचारपरिग्रहः ॥ १२१ ॥<br>
उक्त्वेति सीतां जग्राह राघवो वह्निनापिताम् ।<br>
स्वयं महेश्वरेणापि पवित्रितगुणस्तवः ॥ १२२ ।।<br>
ततो दशरथः पुत्रं राममूचे दिवि स्थितः ।<br>
सत्य ममैव नान्यस्य पुत्र मानोन्नतं शिरः ॥ १२३ ॥<br>
धन्योऽहं यस्य मे राम त्वं सुतस्त्रिदशार्चितः ।<br>
स्नुषा चेयं सती सूता पावकी कुलसंततेः ॥ १२४ ॥<br>
यशःशुभ्रांशुकः श्रीमान्सत्यधर्मविभूषणः ।<br>
स्वच्छन्ददेहविरही भविष्यसि वरान्मम ॥ १२५ ।।<br>
श्रुत्वेति राघवो वाक्यं पितुः प्रणतशेखरः ।<br>
उवाच तात धन्योऽहं प्रसादेन तदानुना ॥ १२६ ॥<br>
मद्विप्रवासकोपस्ते योऽभूत्केकयां प्रति ।<br>
भरते वा तदुद्भूतस्तयोः शापो निवर्तताम् ॥ १२७ ।।</p>
<p>इत्युक्ते रघुनाथेन तथेत्युक्त्वा नभोगतः ।<br>
गुणैः प्रशंसन्सौमित्रिं नृपः सीतामपूजयत् ।। १२८ ॥<br>
किं तदा नीतिचक्रेण प्रेरितो राघवः प्रियम् ।<br>
हतानां कपिवीराणां ययाचे जीवितं विभुः ॥ १२९ ॥<br>
ततः पीयूषवर्षेण शक्रोत्सृष्टेन वानराः ।<br>
लब्धजीवाः समुत्तस्थुः सर्वत्रेच्छाफलोदकाः ॥ १३० ॥<br>
ततो रामं समाभाप्य पूजयित्वा पुनः पुनः।<br>
सुराः ससिद्धगन्धर्वाः प्रययुः प्रीतिशालिनः ॥ १३१ ॥<br>
इति लोकपालदर्शनम् ॥६॥<br>
ततो रामस्य वचसा रत्नैरापूर्य वानरान् ।<br>
स्वपुरीमुद्यतो गन्तुं तमुवाच विभीषणः ।<br>
शक्रस्येवाभिषेकं ते द्रष्टुमिच्छामि मानद ॥ १३२ ॥<br>
इदं च पुष्पकं नाम विमानाय्यं मनोजवम् ।<br>
मयोपनीतमारुह्य सनाथीक्रियतां विभो ॥ १३३ ।।<br>
एतदाकर्ण्य काकुत्स्थस्तथेत्युक्त्वा वधूसखः ।<br>
आरुरोह विमानं तत्सानुजः सविभीषणः ॥ १३४ ॥<br>
ततो वानरराजस्य सैन्ये चलजयोजिते ।<br>
भुवनोल्लङ्घनायैव त्रिविक्रम इवोद्यते ॥ १३५ ॥<br>
राघवेणाभ्यनुज्ञातमथ कैलाससंनिमम् ।<br>
जगाहे गगनं वेगात्पुप्पन कीर्णपुष्पकम् ॥ १३६ ॥<br>
जबोद्धृतपताकेन केतुना पुप्पकं दिशाम् ।<br>
चक्रे रत्नांशुमायूरव्यंजिनेनैव जीवनम् ॥ १३७ ॥<br>
पुष्पकेन ब्रजबामो व्योग्नः क्ष्मामवलोकयन् ।<br>
जगाद जानकी दन्तज्योत्स्नारञ्जितदिङ्मुखः ॥ १३८ ॥<br>
एतदायोधनं यत्र सीते ते निधनं गताः ।<br>
इन्द्रजित्प्रमुखा वीरास्तदर्थे क्षणदाचराः ॥ १३९ ।।</p>
<hr>
<p>१. &lsquo;व्यजनेनेव वीजनम्&rsquo; इति स्यात.</p>
<p>अयं तरङ्गसंघट्टविस्फुटः शुक्तिमौक्तिकैः ।<br>
व्यक्ताट्टहासो जलधिर्लङ्काविभ्रमदर्पणः ॥ १४० ।।<br>
अयं स पौलस्त्य इवोग्रसत्वः क्रान्तोऽम्बुधिर्मारुतनन्दनेन ।<br>
उल्लोलदोलावलयेन यस्य लङ्कावधू ति दुकूलिनीच ॥ १४१ ।।<br>
अयं स सेतुर्गिरिभिर्निबद्धः सीमन्तिताम्भोधिरिवावभाति ।<br>
यशांसि येन प्लवगर्षभाणां भुजोर्जितानां सततं तरन्ति ॥ १४२ ॥<br>
वेलावने श्यामलतालतालीतालीसहिन्तालतमालयाली ।<br>
भात्यस्य भर्गाग्निपतङ्गवृत्तेधूमावली वासमसायकस्य ।। १४३ ।।<br>
सोऽयं गिरीन्द्रः सुमहान्महेन्द्रः क्लान्तः कपीन्द्रेण विलङ्घनेऽब्धेः ।<br>
मानोन्नतः साधुरिवाकुलीनो याच्या हि सा खर्वशिरा बभूव ॥१४॥<br>
एतन्महन्माल्यवतो महाद्रेः संदृश्यते शृङ्गमनङ्गरङ्गम् ।<br>
यत्कन्दरे वानरराजजुष्टा रनोज्ज्वला राजति राजधानी ॥ १५ ॥<br>
त्वया विहीनेन मयास्य सानौ कृच्छ्रेण पीतो विधिनोपरीतः ।<br>
वियोगमुह्यन्मनसाप्यकाले कालः सकालो नवमेघकालः ॥ १४६ ।।<br>
सेन्द्रायुधान्यम्बुदमण्डलानि नृत्यन्मयूराणि च काननानि ।<br>
स्मृत्वा ममाद्याप्यधिवासलीनं वियोगदुःखं न जहाति चेतः॥१४७॥<br>
एतत्तदम्भोजरजःपिशङ्गं पम्पासरस्मारसनादहृद्यम् ।<br>
नीता निशास्त्वद्विरहे मयास्य तीरे वियुक्तैः सह चक्रवाकैः ॥ १४८ ॥<br>
सोऽयं जनस्कारनिवासपूज्यो वनस्पतिर्यत्र स गृध्रराजः ।<br>
हतस्त्वदर्थे जनसाधुवादं शृणोति सर्वत्र यशःशरीरः ॥ १४९ ॥<br>
मुनेरगस्त्यस्य पवित्रकीर्तेरतपःपवित्रस्य तथायमत्रेः ।<br>
पुण्याश्रमस्तीव्रभवाध्वतापः श्रमापहस्त्यक्तविरोधसत्वः ॥ १५० ।।<br>
सोऽयं गिरिनिरिधौतसानुः संदृश्यते जानकि चित्रकूटः ।<br>
बभूव सौजन्यसुधाकरेण समागमो मे भरतेन यत्र ।। १५१ ।।<br>
अग्र्यं विभात्यग्रकलत्रमधेस्त्रिमार्गगा स्वर्गनिसर्गमार्गः ।<br>
यस्यां त्रिलोक्याः कथयत्यजस्रं पवित्रतां त्र्यम्बकमौलिमाली ॥ १५२ ।।</p>
<p>इथं कलिन्दाद्रिगजेन्द्रसान्द्रमदाम्बुशोभां यमुना विभर्ति ।<br>
तरङ्गिणीभूपितमध्यदेशा रोमावलीवावनिनायिकायाः ॥ १५३ ॥<br>
अत्राश्रमो विश्रमहेतुरक्ष्णां पुण्यो भरद्वाजमुनेविभाति ।<br>
यस्याविदूरे नगरी गुहस्य विलोक्यते प्रीतिरिवाक्षया मे ॥ १५४ ॥<br>
इयं सरित्सा सरयूरयोध्यावधूनिबद्धा मणिमेखलेच ।<br>
करोति वेल्लत्कलहंसमालाकोलाहलैविभ्रमशिञ्जितानि ॥ १५५ ।।<br>
एषाप्ययोध्या रघुराजधानी स्फारस्फुटस्फाटिकसौधभाभिः ।<br>
भात्युल्लिखन्ती निखिलं खमुच्चैर्मूर्तेव राज्ञो भरतस्य कीर्तिः ॥ १५६॥<br>
उक्त्वेति रामः स्वपुराप्तकामस्तूर्ण विमानादवरुह्य वीरः ।<br>
ज्ञानेक्षणं ज्ञातसमस्तवृत्तं नत्वा भरद्वाजमुनि प्रतस्थे ।। १५७ ।।<br>
इति पुनराख्यायिकम् ॥७॥<br>
सत्यः समुद्भूतविकासपुष्पाः फलाकुलास्तस्य पुरः समस्ताः ।<br>
अश्रान्तसंतोषवसन्तकान्ता वृक्षा भरद्वाजवराबभूवुः ॥ १५८ ॥<br>
निशम्य तस्मात्कुशलं गुणाब्धेः कृतं च दीप्तं भरतस्य राज्ञः ।<br>
पुनः प्रहर्षाय समीरसूनुं मनःसमानं विससर्ज वक्तुम् ॥ १५९ ॥<br>
गत्वा ततो राघवशासनेन कपिः पितुः स्वस्य गति क्षणेन ।<br>
गुहाय सर्वं विनिवेद्य वृत्तमवाप ध&gt; भरतस्य धाम ॥ १६० ॥<br>
स तं निशातव्रतकर्षिताङ्गं ददर्श दर्शोदितचन्द्रतुल्यम् ।<br>
जटाधरं राज्यमिवाभिरामं रामं विना प्रव्रजितं वनान्ते ॥ १६१ ॥<br>
निवेद्य तस्मै निरवद्यवृत्तेर्वृत्तं समस्तं रघुनन्दनस्य ।<br>
सीतावियोगव्यसनार्तिकृच्छ्रं दशाननोच्छेदभयोजितं च ॥ १६२ ॥<br>
प्राप्तं च सुग्रीवविभीषणाद्यैर्जयोदयश्रीसचिवैः सहैव ।<br>
सीतासहायं तमुदारशीलं कपिप्रवीरो विरराम वाक्यात् ॥ १६३ ।।<br>
श्रुत्वा समुत्तीर्य बनवतं तं समागतं प्रातरमात्तजीवः ।<br>
नवेन हर्षेण निरुद्धमूर्तिनिस्पन्दमूर्तिर्भरतो वभूव ॥ १६४ ॥</p>
<hr>
<p>२.&lsquo;वृ&rsquo; शा०. ३. &ldquo;प्त&rsquo; शा..</p>
<p>१.रः प्रका&rsquo; शा.</p>
<p>स धैर्यमासाद्य शनैः समस्तं पुनर्जगज्जातमिवाकलव्य ।<br>
हर्षाश्रुसंपूर्णविलोचनाग्रः स्पृशन्करायेण कपिं जगाद ॥ १६५ ॥<br>
दिष्ट्या स देवः कुशली हतारिस्त्वत्तः श्रुतः स्वं विषयं प्रविष्टः ।<br>
किं ते प्रियाख्यानमुखस्य मूल्यं कोटीसहस्राणि ददानि हेम्नः ॥१६६।।<br>
सर्वात्मना वर्षशतादपीह जीवन्तमायाति नरं प्रहर्षः ।<br>
इत्येष सत्यः किल लोकवादः कल्याणशंसी प्रतिभाति मेऽद्य ॥१६७||<br>
उक्त्वेति सर्वाः प्रकृतीनियोज्य पुरोत्सवालंकृतिसस्क्रियासु ।<br>
सामात्यभृत्यो जननीजनेन सार्धं प्रतस्थे भरतोऽग्रजाग्रम् ॥ १६८ ॥<br>
इति भरतानन्दः ॥ ८॥<br>
स वानरानीकमहाधिमध्ये दृष्ट्वा समायान्तमनन्तवीर्यम् ।<br>
मान्यं विमानस्थगिताम्बरायं रामं प्रहृष्टः प्रणनाम दूरात् ॥ १६९ ।।<br>
तमादराद्दीर्घतरप्रवाससमागतौत्सुक्यपरीतचेताः ।<br>
रामः सरामोऽप्यविमानशृङ्गमुत्सङ्गसक्तं मुहुरालिलिङ्ग ॥ १७० ॥<br>
ततः समुत्सृज्य विमानमुच्चैः स्वयं कुवेराय विसृज्य तच्च ।<br>
वशिष्टमाप्तं पुरतो ववन्दे रघूद्वहः स्वं जननीजनं च ।। १७१ ॥<br>
निवेदिते न्यास इव स्वराज्ये रामस्य हर्षाभरतेन राज्ञः ।<br>
समुच्चचारासमसाधुचादैर्जनस्य सौजन्यगुणप्रबादः ॥ १७२ ॥<br>
गुणप्रकर्षे भरतस्य तत्र सौभ्रात्रजे राघववर्ण्यमाने ।<br>
जनस्तथेत्याह विलजिताभ्यामन्यन्न सुग्रीवविभीपणान्याम् ॥ १७३ ।।<br>
यथोचितं नूतनसंगमेन हृष्टाः परिष्वज्य मिथः प्रणामैः ।<br>
ते भ्रातरस्ताश्च परं जनन्यः सीता च सर्वे च चिरं ननन्दुः ॥१७॥<br>
पौलस्त्यकारागृहवन्धमुक्तनाकोकसां हर्पफलैः कलत्रैः ।<br>
आकीर्यमाणः कुशुमैविवेश ततः पुरीं स्वां रघुराजचन्द्रः ॥ १७५ ।।<br>
इति भरतसमागमः ॥९॥<br>
स्नाता विमुक्तव्रतकेशबन्धाः पुप्पोज्ज्वला रत्नविभूपिताश्च ।<br>
ते राघवास्तत्र चभुर्वसन्ते वृक्षा इवाप्तान्तरुणस्वभावन् ॥ १७६ ।।</p>
<hr>
<p>१. &lsquo;मी&rsquo; शा. २. &lsquo;वि&rsquo; शा०.</p>
<p>प्रसादिता भूषणरत्नमाल्यैः कौशल्यया मैथिलराजपुत्री ।<br>
लतेव तन्वी नवचैत्रलक्ष्म्या विभ्राजिता चारुतरा बभूव ॥ १७७ ॥<br>
ततः कपीन्द्रस्य गिरा चतुर्भ्यो रत्नाकरेभ्यः सलिलेन पूर्णान् ।<br>
आजग्मुरादाय सुवर्णकुम्भान्नदीशतेभ्यश्च तदङ्गदाद्याः ॥ १७८ ॥<br>
वसिष्ठमुख्यैर्मुनिभिः समस्तैरथाभिषिक्तो विधिना निजेन ।<br>
रत्नासने शासनसंविभक्तसमान्तचक्रः स रराज राजा ॥ १७९ ॥<br>
यथैष रामश्चरिताभिरामस्तथाविधं नैव नृपं स्मरामः ।<br>
विलोक्य रामस्य महाभिषेकमित्यूचिरे खे सुरसिद्धसंघाः ॥ १८० ॥<br>
लक्ष्मीप्रहर्षस्मितचारु तस्य च्छत्रं यशःखच्छमतुच्छकीर्तेः ।<br>
सानन्दशत्रुघ्नधृते रराज राज्याम्बुधः फेणमहाट्टहासः ॥ १८१ ।।<br>
स वीज्यमानः सितचामराभ्यां हर्षेण सुग्रीवविभीषणाभ्याम् ।<br>
बभौ शशाङ्कच्छविलान्छनाभ्यां नीलाम्बुदाभ्यामिव शैलराजः॥१८२॥<br>
प्रावारकेवूरमहाहहारविभूषणापूरितपात्रहस्ताः ।<br>
सुरासुरेन्द्रैः प्रहिताः समुद्रमुख्यास्तमव्यग्रतयोपतस्थुः ॥ १८३ ॥<br>
ततो ददौ दिव्यविभूषणानि रामो यथार्थ हरिपुंगवेभ्यः ।<br>
यैराबभुर्भूधरविग्रहास्ते मेधा इवेन्द्रायुधसंविभक्ताः ॥ १८४ ॥<br>
विमुच्य हारं हरिणायताक्षी मतेन पत्युः प्रददौ च वाढम् ।<br>
स तेन संपूर्णतुषाररश्मितारेण हारेण रराज वीरः ॥ १८५ ॥<br>
क्षीरेण मन्थोत्थितफेनहाससमुल्लसत्कान्तिरिवामृतान्धिः ।<br>
ततः कृतार्थः सुहृदर्थसिद्धिः संपूर्णमानः प्लवगप्रवीरः ॥ १८६ ।।<br>
रामं समामन्य ययुः पुरी खां संपूर्णमाना दिवि देवसंघाः ।<br>
सौमित्रिरयोपितयौवराज्यं प्राप्यं न जग्राह यदाथितोऽपि ॥ १८७ ।।<br>
तदा नियुक्तः प्रणयेन राज्ञा निदेशकारी भरतः प्रपेदे ।<br>
सधर्ममूलः शतयज्ञशाखः सत्यप्रसूनः सितकीर्तिपुष्पः ।<br>
गुणद्विरेफो विरराज रा&quot;&ldquo;जसद्रुमस्तापहरः प्रजानाम् ॥ १८८॥</p>
<hr>
<p>१. &lsquo;ता&rsquo; शा०. २. &lsquo;ग्या शा०.</p>
<p>स्वर्गोपमा यदभवत्सकला धरित्री<br>
देवानुकारिचरितो यदभूजनश्च ।<br>
कल्पद्रुमा यदभवन्सकलाश्च वृक्षा<br>
राजा प्रजापतिकृताभिनवस्थितिश्च ।। १८९ ॥<br>
तस्यादरः सुचरितेन सितातपत्रे<br>
निर्व्याजसत्वविभवेषु न चामरेपु ।<br>
आसीज्जनातिहरणेषु न संचयेषु<br>
धर्मोज्ज्वलेषु च गुणेषु न भूषणेपु ॥ १९० ॥<br>
त्यागेन वित्तं प्रशमेन विद्या शीलेन रूपं क्षमया प्रभावः ।<br>
अश्लाघया तेन गुणाश्च सर्वे विभूषिताः सत्वविभूपणेन ॥ १९१ ।।<br>
स्वच्छाशये कुवलयाभरणे विचित्र-<br>
शब्दैः सदा द्विजवरैरुपजीव्यमाने ।<br>
विभाजते गुणगणैः कृतसंनिधानो<br>
यस्मिन्नवाप कमलाकरनिति श्रीः ॥ १९२ ।।<br>
नृपतिमुकुटरने राघवे शासति क्षमा<br>
गुणगणपरिपूर्णः सर्वसंपत्समृद्धः ।<br>
समुचितनिजकर्मा धर्ममार्गप्रवृत्तः<br>
सुतपरिजनयुक्तः प्राज्यजीवो जनोऽभूत् ॥ १९३ ॥<br>
इति रामाभिषेकः ॥ १० ॥</p>
<hr>
<h2 id="उततरकणड">उत्तरकाण्डः</h2>
<p>जितं भगवता तेन हरिणा लोकधारिणा ।<br>
अजेन विश्वरूपेन निर्गुणेन गुणात्मना!॥ १ ॥<br>
शरांशुनिहितारातितिमिरं तेजसां निधिम् ।<br>
राज्योदयस्थं मुनयः काकुत्स्थं द्रष्टुमाययुः ।। २ ।।<br>
अत्रिर्वशिष्ठः पुलहः कश्यपो गोतमस्तथा ।<br>
च्यवनो व्याघ्रकश्चैव देवलो रोमहर्षणः ॥ ३ ॥</p>
<p>कश्यपो दीर्घतपसः पाराशर्यः पराशरः ।<br>
विश्वामित्रोऽथ जाबालिर्भारद्वाजश्च शौनकः ॥ ४ ॥<br>
सनन्दः पिप्पलादश्च लोकाक्षः कपिलस्तथा ।<br>
आपस्तम्भः सुमन्तुश्च बौधायनवलायनौ ॥ ५ ॥<br>
ऋष्यशृङ्गोऽथ कुशिकः गर्गवत्ससनातनाः ।<br>
एते ते मुनयः पूज्याः पृथग्द्रव्यादिसंचयाः ॥ ६ ॥<br>
पूजितास्ते विधानेन प्रधानेन पुरोधसा ।<br>
हेमरत्नासनजुषः प्रणतं राममूचिरे ॥ ७ ॥<br>
दिष्ट्या स निहतो वीर रावणः सानुगस्त्वया ।<br>
स्मृतेऽपि यस्मिन्मुञ्चन्ति न संत्रासं दिवौकसः ॥ ८॥<br>
दिष्ट्या कुशलिनं राम पश्यामस्त्वां हताहितम् ।<br>
यस्येयं भुनवीर्येण पुनर्जाता जगत्रयी ॥९॥<br>
धर्मासक्तधियो धाम्नां निधयो विधयः स्थितेः ।<br>
त्वद्विधाननुजायन्ते लोकत्राणाय साधवः ॥ १० ॥<br>
रक्ष्यते त्वादृशैरेव मार्गः स्वौकसां हितैः ।<br>
क्रमैस्त्रिविक्रमस्येव त्रैलोक्याक्रमणक्षमैः ॥ ११ ॥<br>
अद्भुतं त्वत्प्रभावेण स्वयमेतत्प्रदर्शितम् ।<br>
महाब्धौ सेतुबन्धश्च वधश्वेन्द्रजितो युधि ॥ १२ ॥<br>
कम्पं यत्कीर्तने वक्ति खुरस्त्रीरशनारवः ।<br>
वधादिन्द्रजितस्तस्य जातः कस्य न विस्मयः ॥ १३ ॥<br>
धनुस्त्रैलोक्यरक्षार्थं यज्ञार्थमखिलं धनम् ।<br>
जीवितं साधुवादार्थमहो श्लाध्यं तब त्रयम् ॥ १४ ॥<br>
इत्युक्ते मुनिचक्रेण शक्रजिद्वधविस्मयम् ।<br>
उवाच विनयानम्रः काकुत्स्थस्तान्सकौतुकः ॥ १५ ॥<br>
कुम्भकर्णदशग्रीवमुखेभ्योऽभ्यधिकः कथम् ।<br>
इन्द्रजित्प्रवरश्चास्य कीदृशो वाभवद्वरः ।। १६ ॥</p>
<p>प्रणयादिति पृष्टेषु राघवेण महर्षिषु ।<br>
त्रिकालज्ञ ऋषिः श्रुत्वा प्रहसन्दिव्यलोचनः ।<br>
मुनिर्जगादागस्त्यस्तं दक्षिणाशाविशेषकः ॥ १७ ॥<br>
मेरुपार्श्वे तपस्तेपे पुरा कृतयुगे मुनिः ।<br>
तृणाङ्गेराश्रमे पुण्ये पुलस्त्यो ब्रह्मणः सुतः ॥ १८ ॥<br>
तं देशं सुरसिद्धर्पिराजर्षिवरकन्यकाः ।<br>
क्रीडन्त्यः काञ्चनलता कान्तं सततमाययुः ॥ १९ ॥<br>
मत्वा तास्तपसो विघ्नं पुनः प्रोवाच संयमी।<br>
ममाश्रमं या प्रविशेत्सा गर्भ धारयेदिति ॥ २० ॥<br>
श्रुत्वैतत्कन्यकाः सर्यास्तं देशं नाययुः पुनः ।<br>
तृणविन्दोस्तु राजर्षेर्न तच्छुश्राव कन्यका ॥ २१ ॥<br>
सा सखीदर्शनरसा तं देशं हरिणेक्षणा।<br>
मुनिं खाध्यायसंसक्तं ददर्शाभ्येत्य निर्भया ॥ २२ ॥<br>
तस्य श्रुतिं श्रुतिसुखामाकर्ष्यालोक्य चाकृतिम् ।<br>
लेभे वसन्तवल्लीव प्रकामकमनीयताम् ॥ २३ ॥<br>
ततः सा व्यक्तसंदर्भगर्भजम्बालमस्थितिः ।<br>
जगामापाण्डुरमुखी लज्जिता पितुराश्रमम् ॥ २४ ॥<br>
राजर्षिर्ध्यनयोगेन सर्व विज्ञाय दिव्यधीः ।<br>
पुलस्त्यायैव तां गत्वा ददौ भिक्षामिवात्मजाम् ॥ २५ ॥<br>
तस्यामजनयत्पुत्रं स मुनिविश्वविश्रुतम् ।<br>
श्रुतिश्रवणजन्मानं नाना विश्रवसं सुतम् ॥ २६ ॥<br>
पितुः समानचरितः स कालेन महातपाः ।<br>
भरद्वाजात्मजां कान्तां पत्नी प्राप पतिव्रताम् ।। २७ ॥<br>
सा तस्मादुचितं पुत्रं पवित्रचरितं सती।<br>
लेभे वैश्नवणं नाम तुल्यं विश्रवसो गुणैः ॥ २८ ॥</p>
<hr>
<p>१. &lsquo;म&rsquo; शा०.</p>
<p>तस्य वर्षसहस्रेषु प्रयातेषु तपस्यतः ।<br>
ददौ वरान्वरान्प्रीतः सुरैः सह पितामहः ॥ २९ ।।<br>
स प्राप्य लोकपालत्वं वित्तैश्चर्य स पुष्पकम् ।<br>
गत्वा पप्रच्छ पितरं निवासं विभवोचितम् ॥ ३० ॥<br>
सोऽब्रवीत्काञ्चनमयी विश्वकर्मकृता पुरा ।<br>
लङ्का नामास्ति रक्षोभिस्त्यक्ता विष्णुभयापितैः ॥ ३१ ॥<br>
सा तवैवोचिता पुत्र गच्छेत्याकर्ण्य तद्वचः ।<br>
ययौ वैश्रवणस्तूणे तां पुरी रत्नतोरणाम् ॥ ३२ ॥<br>
तस्यां सुरार्चितः श्रीमान्निवसन्गुह्यकेश्वरः ।<br>
काले काले ययौ द्रष्टुं पितरं पुष्पकेन सः ॥ ३३ ॥<br>
इति वैश्रवणोत्पत्तिः ॥ १ ॥<br>
इति कुम्भोद्भवेनोक्तमाकर्ण्य रघुनन्दनः ।<br>
लङ्काख्यानप्रसङ्गेन विस्मितस्तमभाषत ॥ ३४ ॥<br>
पुलस्त्यवंशसंभूताः श्रूयन्ते किल राक्षसाः ।<br>
तेभ्योऽप्यन्ये बभूवुः के लङ्का येषामभूत्पुरी ॥ ३५ ॥<br>
रामेणेति पुनः पृष्टः चुलुकापीतसागरः ।<br>
ऊचे दन्तांशुभिः कुर्वन्दिशो मुक्ताङ्किता इव ॥ ३६ ।।<br>
पुरा प्रजासु जातासु रक्षोभिः क्षुभितैविधिः ।<br>
प्रार्थितो विदधे रक्ष्यरक्षिणौ यक्षरक्षसाम् ॥ ३७ ॥<br>
ततो हेतिः प्रहेतिश्च सत्यधर्मव्रतोऽभवत् ।<br>
हेतेर्मयायामभवद्विद्युत्केशाभिधः सुतः ।<br>
स्वयं संध्या ददौ तस्सै सुतां सालकटां कटाम् ।। ३८ ।।<br>
विद्युत्केशेन सततं रममाणा धनस्तनी ।<br>
गर्भमाधत्त सा काले विघ्नं संभोगसंपदाम् ॥ ३९ ॥<br>
सा गत्वा तूर्णमुत्सृज्य गर्भं मन्दरकन्दरे ।<br>
विद्युत्केशान्तिकं प्रायादश्रान्तसुरतार्थिनी ॥ ४० ॥</p>
<hr>
<p>१. &lsquo;रम्ये शा..</p>
<p>स त्वया शिशुरुत्सृष्टः संध्यारुण इवांशुमान् ।<br>
निक्षिप्य वदने पाणि रुरोदाम्वुदनिस्वमः ॥ ११ ॥<br>
व्रजन्गगनमार्गेण देवस्तं वृषवाहनः ।<br>
ददर्श सह पार्वत्या भगवान्भूतभावनः ॥ ४२ ॥<br>
कारुण्यादथ रुद्राण्या स्वयमभ्यर्थितः शिशोः ।<br>
पुरामाकाशगं प्रादादमरत्वं च शंकरः ॥ ४३ ॥<br>
अम्बिकानुग्रहादुग्रतेजः शक्तिपराक्रमः ।<br>
जातमात्रः प्रववृधे ततः प्रभृति राक्षसः ॥ ४४ ॥<br>
स सुकेशाभिधः श्रीमान्राक्षसेन्द्रो वरोऽर्जितः ।<br>
विश्रुतस्त्रिषु लोकेपु हरस्यानुचरोऽभवत् ॥ १५ ॥<br>
ग्रामणी नाम गन्धर्वस्तस्मै देववती सुताम् ।<br>
दत्वा कृतार्थमात्मानं भेने गिरिशगौरवात् ॥ ४६॥<br>
बभूवुस्तनयास्तस्य तस्याममिप्रभास्त्रयः ।<br>
माल्यवांश्च सुमाली च माली च बलशालिनः ॥ ४७ ॥<br>
सर्वभूतैरजय्यास्ते तपसा ब्रह्मणो वरात् ।<br>
अमर्त्यचक्रमाक्रम्य चक्रुर्विस्मृतविक्रमम् ॥ ४८ ॥<br>
ते दुर्गमा पुरी पूर्वनिर्मिता विश्वकर्मणा ।<br>
लङ्कां तद्वचसा प्रापुः शङ्कां खिन्नां समन्ततः॥४९॥<br>
तस्यां वसद्भिस्तैर्दीप्तप्रतापैर्विजिताः सुराः ।<br>
ययुः स्वर्ग समुत्सृज्य प्राणरक्षाकृतक्षणाः<br>
गन्धर्वपुत्रिकास्तिनः प्रापुरते दीप्तचन्द्रिकाः ।<br>
विभवे सर्वरत्नानामयतेनैव संगमः ।। ५१ ॥<br>
तासां तु सुकृती नाम ज्येष्ठा माल्यवतः प्रिया ।<br>
पुत्रानजनयद्वीरान्युधि ये निहितास्त्वया ॥ ५२ ।।<br>
वज्रमुष्टिविरूपाक्षः सुप्तन्नो दुर्मुखस्तथा ।<br>
मद्गुमान्यज्ञकोपश्च कन्या चैकानिलाधिकाम् ।। ५३ ।।<br>
सुमाली केतुमत्याश्च पुत्रान्प्राप्य बलाधिकात् ।<br>
प्रहस्तः कम्पनश्चण्डो विकटः कङ्कटामुखः ॥ ५४ ॥</p>
<p>धूम्राक्षः कम्पनो हादी सुपार्श्वः प्रघसस्तथा ।<br>
हासवर्णश्च बलवानिति तुल्यपराक्रमाः ॥ ५५ ॥<br>
पुष्पोत्कटा केकसी च बाका कुम्भीरसा तथा ।<br>
चतस्रः कन्यकाः श्लाघ्या बभूवुर्मुगलोचनाः ॥ ५६ ॥<br>
अभवन्वसुधाख्यायां चत्वारो धर्मवर्तिनः ।<br>
अनिलानिलसंपातिहराख्या मालिनः सुताः ॥ ५७ ॥ .<br>
एतैर्विभीषणामात्यैः सत्वगाम्भीर्यसागरैः ।<br>
यशश्च युद्धविपुलं प्राप्तं दुष्कर्म संस्कृतात् ॥ ५८ ॥<br>
एवं प्रविसृते तेषामक्षये रक्षसां कुले ।<br>
सुराणां संचुकोच श्रीः पद्मिनीव हिमाहता ॥ ५९ ॥<br>
ब्रह्मयज्ञद्विषां तेषां भयेन महतार्दिताः।<br>
निदशाः शरणं जग्मुर्देवदेवं पिनाकिनम् ।। ६० ॥<br>
पक्ष्मपातात्सुकेशस्य जगतामप्यनुग्रहात् ।<br>
दोलायितमनाः क्षिप्रं तानुवाच वृषध्वजः ॥ ६१ ॥<br>
ते सुकेशस्य तनयाः कथं वश्याः स्वयं मम ।<br>
कार्येऽस्मिन्कुशलो विष्णुरर्थ्यतामसुरान्तकः ॥ ६२ ।।<br>
अथ त्रिनेत्रस्य गिरा गीर्वाणा देवमच्युतम् ।<br>
विष्णुं शरणमभ्येत्य राक्षसेभ्यो भयं जगुः ॥ ६३ ॥<br>
ततस्तेषां प्रपन्नानामभयं भूतभृद्विभुः ।<br>
ददौ नारायणो येन तत्यजुर्मनसो ज्वरम् ॥ ६४ ॥<br>
चारैस्त्रिदशवृत्तान्तं सर्वं विज्ञाय माल्यवान् ।<br>
उवाच भ्रातरौ धीमानिति चिन्ताविचक्षणः ।। ६५॥<br>
श्रुतमस्माभिरन्विष्य यथा देवेन चक्रिणा ।<br>
दत्तमस्मद्भया नामभयं त्रिदिवौकसाम् ॥ ६६ ॥<br>
अस्मदभ्यधिकः पूर्व येन ते दानवर्षभाः।<br>
प्रतिविम्बभयेनेव चक्रधारां प्रवेशिताः ॥ ६७ ॥</p>
<hr>
<p>१. &lsquo;क्षया शा०. २. &lsquo;ध्या&rsquo; शा०.</p>
<p>स दैत्यदहनो विष्णुः प्रभविष्णुर्वधे द्विपाम् ।<br>
संधेयः सर्वथास्माकं स्पृहा यद्यस्ति जीविते ॥ ६८ ॥<br>
योद्भुमिच्छन्ति ते मूढा हरिणा हरिणा इव ।<br>
दूरात्साचीकृताक्षेण ये कृतान्तेन रक्षिताः ॥ ६९ ॥<br>
अनागतं बलं वेत्ति यः संचिन्त्य बलावलम् ।<br>
अप्रमादोपगूढस्य यस्यैता निर्भया दिशः ।। ७० ।।<br>
दूरारूढप्रभावेषु न कुर्यादुद्धतं शिरः ।<br>
उत्पतन्निपतत्येव सिंहो मेघजिगीपया ।। ७१ ॥<br>
इति माल्यवतो वाक्यं श्रुत्वा श्रीरक्षणक्षमम् ।<br>
सुमालिमालिनौ वीरौ सभ्रूभङ्गं तमूचतुः ।। ७२ ॥<br>
हुतं दत्तं च भुक्तं च जिताश्च यदि विद्विषः ।<br>
किमन्यत्कृतकृत्यानामस्साकमवशिष्यते ॥ ७३ ॥<br>
निधनं धातुरायत्तं जयो भुजयुगानुगः ।<br>
चित्तोचितानि वित्तानि भाग्ययुक्तानि देहिनाम् ।। ७४ ॥<br>
लोभोऽभिमाने न धने तृष्णा यशसि नायुपि ।<br>
एतावदेव महतां वीरव्रतमखण्डितम् ॥ ७५ ।।<br>
मानमूलस्य यशसः परिरक्षेव जीवनम् ।<br>
कृतान्तेन कृता कस्य मुहूत हस्तधारणा ॥ ७६ ॥<br>
हरिश्चक्रं गदा वास्तु वस्तु तन्न नवं युधि ।<br>
परीक्षा क्रियतां तस्य उभयोविक्रमेन च ॥ ७७ ॥<br>
वराहकेसरिच्छन्नप्रकारैनिनता रिपून् ।<br>
तेनात्मानः प्रकटिता पृष्टयुद्धेष्वशक्तता ॥ ७८ ॥<br>
व्याजध्वजे बलिजये त्रैलोक्याक्रान्तिकारिणा ।<br>
अपवादः खहस्तेन लिखितस्तेन शाश्वतः ।। ७९ ।।<br>
इत्युक्त्वाग्रजमव्यत्रौ सैन्येन महता वृतौ ।</p>
<hr>
<p>१. &lsquo;ल&rsquo; शा.. २. &lsquo;त&rsquo; शा०. ३. &lsquo;स्वायत्तानि&rsquo; दा. धैर्येण च महावलौ । सैन्येन
सहितौ युद्धं, जग्मतुस्तौ मुरालयम् ॥&rsquo; सा. ४. &lsquo;ता:सुटा&rsquo; मा.</p>
<p>५.</p>
<p>तेनैव सहितं योद्धं जग्मतुस्तौ सुरालयम् ॥ ८० ॥<br>
सुकेशितनयैर्वीरैर्निरुद्ध स्वर्गवम॑नि ।<br>
उत्पातशतसंबाधा चकम्पे भुवनत्रयी ॥ ८१ ॥<br>
ततो नवघनश्यामस्तडित्पुञ्जोपमांशुकः ।<br>
ऊह्यमानः सुपर्णेन सपक्षणेव मेरुणा ॥ ८२ ।।<br>
शक्रचापगदाखड्गप्रभापरिकरैः करैः ।<br>
किरन्निव प्रतापानि मुरारिः प्रत्यभाषत ॥ ८३ ॥<br>
अथ क्षपाचरोत्सृष्टशरनीहारपीडिताः ।<br>
भीता इव ययुः क्वापि निरालोका दिशो दश ॥ ८४ ॥<br>
ततो युद्धाब्धिपूर्णेन्दुरट्टहासो जयश्रियः ।<br>
ननाद विष्णुना शङ्खः प्राणेन परिपूरितः ॥ ८५ ॥<br>
तेनायुधानि दीप्तानि शब्देन क्षोभकारिणा ।<br>
घट्टितानीव चेतांसि पेतुर्मूर्तानि रक्षसाम् ॥ ८६ ॥<br>
ततो विविशुराधान्ताः शरीराणि सुरद्विषाम् ।<br>
शराः साङ्गसमुद्गीर्णाः प्रदीप्ताः प्राणहारिणः ॥ ८७ ।।<br>
प्रभन्ने राक्षसवले तायपक्षानिलाहते ।<br>
मेघसङ्घ इव सस्ते त्रस्ते ग्रस्त इवेषुभिः ॥ ८८॥<br>
सुमाली विष्णुमभ्येत्य तूर्णं निर्विविरैः शरैः ।<br>
अदृश्यं विदधे व्याप्तं महाद्रुममिवाण्डजैः ॥ ८९ ॥<br>
ततः सुमालिसूतस्य शरेण रुचिरं शिरः ।<br>
हरिर्जहार येनासौ हृतो दूरं ययौ हयैः ॥ ९० ॥<br>
राक्षसे विद्रुते तस्मिन्मालिनः शरवर्षिणः ।<br>
रथं धनुः किरीटं च चिच्छेद मधुसूदनः ॥ ९१ ॥<br>
विरथः स समादाय दीप्तहेमाङ्गदां गदाम् ।<br>
जधान गरुडं मूर्ध्नि येनाभूत्स पराङ्मुखः ।। ९२ ॥</p>
<hr>
<p>१.&lsquo;च&rsquo; शा०. २. &lsquo;तत्रायुधानां दीप्तानां शा०.</p>
<p>३. &lsquo;वाण्डजैः&rsquo; शा.</p>
<p>चक्रप्रान्तानलब्बालाकपिलीकृतदितटम् ।<br>
ततश्चक्रं ससर्जास्सै कुपितः कैटभान्तकः ।। ९३ ॥<br>
भ्रूकुटीकुटिलं तेन कृतमुद्यतकुण्डलम् ।<br>
निपपात शिरः स्फारवलिनो हेममालिनः || ९४ ॥<br>
इति मालिवधः ॥२॥<br>
पतितं राक्षसा वीक्ष्य मालिनं भुजशालिनम् ।<br>
दुद्रुवुः पांशुनिचयाः पवनप्रेरिता इव ॥ ९५ ॥<br>
पृष्ठतो वध्यमानास्ते गदाचक्रासिसायकैः ।<br>
छिन्नस्कन्दोदरग्रीवा निपेतुर्लवणाम्भसि ॥ ९६ ॥<br>
स्वसैन्यं क्षीणमालोक्य क्रोधात्मा तोषमाल्यवान् ।<br>
उवाच शरनिर्मिन्नः परावृत्यासुरान्तकम् ॥ ९७ ॥<br>
अहो नु वीरमर्यादां न जानी जनार्दन ।<br>
विशृङ्खलः खल इव प्रहेष्वतिप्रगल्भसे ।। ९८ ।।<br>
त्रस्तैः किमेतैनिहतैर्मयि दर्शय पौरुषम् ।<br>
याते वात्र हरो वायुगिरिमासाद्य पङ्कताम् ॥ ९९ ॥<br>
इति माल्यवतः श्रुत्वा वचः प्रोवाच केशवः ।<br>
वध्या ममैते सर्वत्र त्रैलोक्यभयकारिणः ॥ १० ॥<br>
गुणेष्वेव गुणा योज्या दोषा दोषेषु संगताः ।<br>
अमर्यादेपु मर्यादा क्रियमाणा न शोभते ॥ १०१ ॥<br>
इति ब्रुवाणं गोविन्दं शक्त्या विद्युत्मदीप्तया ।<br>
जघानोरसि वेगेन माल्यवान्क्रोधमूर्छितः ।। १०२ ।।<br>
मग्नां नारायणः शक्तिं तासुद्धृत्य स्खवक्षसः ।<br>
चिक्षेप राक्षसायैव चिन्तामिव दिवौकसाम् ॥ १०३ ॥<br>
मूर्छाविनष्टसंज्ञोऽथ निर्भिन्नहृदयस्तथा ।<br>
चिरेण जीवितं प्राप्य राक्षसः शूलमादधे ॥ १०४ ॥</p>
<hr>
<p>१. &lsquo;प्राप्तवार्ता&rsquo; शा०. २. &lsquo;पु&rsquo; शा०. ३. &lsquo;ततः सुधाकुलो रक्षः शति चिक्षेप
विजये।</p>
<p>क्षणमात्रं ममो हासो हदये तारितो यया ॥ इति दा० पुस्तके सधिको लिक्षितः,</p>
<p>स दीप्तशूलकपिलः शूलपाणिरिवापरः ।<br>
चैनतेयमभिद्रुत्य मुष्टिना मूयंताडयत् ॥ १०५॥<br>
क्रुद्धस्याथ सुपर्णस्य पक्षवातेन राक्षसाः ।<br>
सुमाल्यमाल्यवान्मुख्याः क्षिप्ता जग्मुर्दिशो दश ॥ १०६॥<br>
ततो लङ्कां परित्यज्य कैटभारिभयार्दिताः ।<br>
पातालं व्यालकलिलं विविशुस्ते निशाचराः ॥ १०७ ॥<br>
इति राक्षसभङ्गः ॥ ३ ॥<br>
एते निशाचरा घोराः ख्याताः सालकटाः कटाः ।<br>
पौलस्त्यास्तु परे विष्णुमूर्तिना ये त्वया हताः ॥ १०८ ।।<br>
ततः कदाचित्पातालादुद्गतोऽम्बुधिसंनिभः ।<br>
दीप्तः कुण्डलकेयूररत्नांशुशरकार्मुकः ॥ १०९ ॥<br>
आदाय यौवनवतीं तनयामायतेक्षणाम् ।<br>
चचार चिन्ताकुलितः सुमाली भूतले स्वयम् ॥ ११० ॥<br>
स ददर्श समायान्तं पुष्पकेन धनाधिपम् ।<br>
ऐश्वर्यमिव साकारं स्पृहणीयं शरीरिणाम् ॥ १११ ॥<br>
पुलस्त्यजं गुरुं द्रष्टुं तं वजन्तं विलोक्य सः ।<br>
सुतामुवाच संजातस्तनलज्जानताननाम् ॥ ११२ ॥<br>
पुत्रे प्रधानकालस्ते तारुण्येन सहामुना ।<br>
करोम्युपेक्षितश्चिन्तां ऋणशेष इवैष नः ॥ ११३ ॥<br>
यचते नाधिकाः कन्यां हीनेभ्यो दीयते कथम् ।<br>
तूर्णे प्रयाति कालश्च धिक्कन्याजन्म दुःखदम् ॥ ११४ ॥<br>
आशेव सहसा वृद्धिं प्रयाता शोककारिणी ।<br>
कष्टं कन्यावमानाय सेवेव महतामपि ॥ ११५॥<br>
येन नैव कृता याना जाता यस्य न कन्यका ।<br>
स्वाधीना यस्य वृत्तिश्च धन्या जीवन्ति ते त्रयः ॥ ११६॥<br>
पितुर्मातुश्च दुःखाय यत्रं च प्रतिपाद्यते ।<br>
कन्या करोति संदेहदोलारूढं कुलत्रयम् ॥ ११७ ॥</p>
<hr>
<p>१. &lsquo;स्मै&rsquo; शा..</p>
<p>सा त्वं गत्वानवद्याङ्गि स्वयं विश्रवसं मुनिम् ।<br>
वरदं वरय प्रीत्या यस्यायं धनदः सुतः ॥ ११८ ॥<br>
इति पित्रा समादिष्टा सा प्रविश्य तपोवनम् ।<br>
लज्जानता मुनेरग्रे तस्थौ कुवलयेक्षणा ॥ ११९ ॥<br>
तामुवाच मुनिर्दृष्ट्वा रूपलावण्यविस्मितः ।<br>
कस्य त्वं चन्द्रवदने किमर्थं वनमागता ॥ १२० ॥<br>
सावदद्भगवन्सर्वं जानीहि ज्ञानचक्षुषा ।<br>
कथं नु त्वद्विधस्याग्रे वक्तुं कन्या प्रगल्भते ॥ १२१ ॥<br>
इत्युक्तः स तया ध्यानायोगेन ज्ञाततत्कथाः ।<br>
तामूचे विश्रवाः सुश्रु जातं यत्ते समीहते ॥ १२२ ॥<br>
दारुणे मां मुहूर्तेऽस्मिन्संध्यायां त्वामुपस्थिता ।<br>
तस्मात्ते दारुणाचारः क्रूरः पुत्रो भविष्यति ॥ १२३ ॥<br>
श्रुत्वैतत्साब्रवीत्कान्ता प्रणिपत्य महामुनिम् ।<br>
कथं मे त्वत्प्रसादस्य सदृशो दारुणः सुतः ।। १२४ ॥<br>
तामुवाच मुनिः प्रीत्या पश्चिमस्ते भविष्यति ।<br>
असूत तनयं श्यामं मणिवाक्योर्जिताशयम् ।<br>
ब्रह्मण्यो गुणवान्पुत्रः सदाचारो वरानने ॥ १२५ ॥<br>
इति पुष्पोत्कटा प्रीत्या मुनिना भापिता रहः ।<br>
कालेन कालसंकाशमसूत सुतमुत्कटम् ॥ १२६ ॥<br>
दशास्यो विंशतिभुजो दीप्तास्ये कजलविपि ।<br>
उत्पातसदृशे तस्मिञ्जाते जगदकम्पत ॥ १२७ ॥<br>
वर्धमाने दशग्रीवे घोररूपा क्षपाचरी ।<br>
अतिप्रमाणमपरं कुम्भकर्णमजीजनत् ।। १२८ ॥<br>
पश्चिमोऽप्यभवत्तस्या यथोक्तो मुनिना सुतः ।<br>
सदाचार इव श्लाध्यः सत्वशीलो विभीषणः ।। १२९ ॥</p>
<hr>
<p>१. &lsquo;तमूर्जवलमुत्क&rsquo; शा.</p>
<p>तेषु प्रवर्धमानेषु राक्षसेषु तपोवने ।<br>
आययौ पितरं द्रष्टुं श्रीमान्वैश्रवणः स्वयम् ॥ १३० ॥<br>
तं दृष्ट्वा पुष्पकारूढं निवासं सर्वसंपदाम् ।<br>
दशग्रीवं समभ्येत्य जननी विस्मितावदत् ॥ १३१ ।।<br>
एष पुत्र तव भ्राता विभवो मूर्तिमानिव ।<br>
कुबेरस्तपसा भाति तिग्मांशुरिव तेजसा ॥ १३२ ॥<br>
भ्रातृत्वे वत्स तुल्येऽपि श्रीमानेष त्वमीदृशः ।<br>
आत्माधीनस्य तपसः फलमेता विभूतयः ॥ १३३ ॥<br>
इति मातुर्वचः श्रुत्वा सानुजो दशकन्धरः ।<br>
जगाम गोकर्णतटं तपसे कृतनिश्चयः ॥ १३४ ॥<br>
ग्रीष्मे पञ्चाग्निसंतप्तः शीते सलिलमध्यगः ।<br>
दशवर्षसहस्राणि कुम्भकर्णोऽभवद्गती ॥ १३५ ॥<br>
ऊर्ध्वबाहुशिरः सूर्यन्यस्तचक्षुर्विभीषणः ।<br>
दशैवाब्दसहस्राणि तपश्चक्रे प्रसन्नधीः ॥ १३६ ॥<br>
दिव्ये वर्षसहस्रेऽथ प्रयाते प्रथमं शिरः ।<br>
निराहारः स्वयं छित्वा जुहावाग्नौ दशाननः ॥ १३७ ॥<br>
एवं सहस्रैर्वर्षाणां नवभिनव निश्चलः ।<br>
हुत्वा शिरांसि दशमं स शिरश्छेत्तुमुद्ययौ ॥ १३८ ॥<br>
ततः पितामहोऽभ्येत्य देवैः सह सविस्मयः ।<br>
तपःफलं वरं वीर गृहाणेति तमभ्यधात् ॥ १३९ ॥<br>
सोऽवदत्सुरगन्धर्वदैत्यकिन्नरभोगिनाम् ।<br>
अवध्योऽहं तव वरात्तृणं मे मानुषादयः ॥ १४० ।।<br>
इत्युक्ते दशकण्ठेन तथेत्युक्त्वा प्रजापतिः ।<br>
स्वेच्छारूपं ददौ तस्मै शिरसां चोद्भवं पुनः ॥ १४१ ॥<br>
ततो वरं गृहाणेति प्रेरितः पद्मजन्मना ।<br>
धर्मे मे रमतां बुद्धिरित्युवाच विभीषणः ॥ १४२ ॥</p>
<hr>
<p>१. &lsquo;ध्वः स्याम्&rsquo; शा..</p>
<p>अमरत्वं ददौ तस्मै धर्मप्रीत्या पितामहः ।<br>
शीलेन लभ्यते सर्वं याच्ञा लज्जैव केवलम् ॥ १४३ ।।<br>
असुराः कुम्भकर्णस्य वरदानोद्यतं ततः ।<br>
ऊचुश्चतुर्मुखं नास्सै बरो देयस्त्वया विभो ।। १४४ ॥<br>
त्रैलोक्यं भक्षयन्नेष क्रूरो द्ब्रह्मर्षिकण्टकः ।<br>
वरव्याजेन शापोऽस्य दीयतां विश्वशान्तये ॥ १४५ ॥<br>
इत्यर्थितो सुरैर्ब्रह्मा स्मृत्वा देवीं सरखतीम् ।<br>
जिह्वाग्रे कुम्भकर्णस्य विवदे व्यक्तवादिनीम् ॥ १४६ ॥<br>
ततो वरं गृहाणेति खयमुक्तः प्रजासृजा ।<br>
कुम्भकर्णोऽवदद्देव निद्रा मे चिरमीप्सिता ॥ १४७ ॥<br>
षड्भिर्मासैः प्रबुद्धस्य दिनमेकं तु भोजनम् ।<br>
ममास्त्वित्यर्थितस्तेन तथेत्युक्त्वा ययौ विधिः ॥ १४८ ।।<br>
प्रजापतौ चरान्दत्वा देवैः सह तिरोहिते।<br>
नोक्तं युक्तं भयेत्यासीत्कुम्भकर्णोऽतिदुःखितः ॥ १४९ ॥<br>
एवं लब्धवराः सर्वे भ्रातरस्ते क्षपाचराः ।<br>
श्लेष्मान्तकवनं गत्वा प्रहृष्टा रेमिरे चिरम् ॥ १५० ।।<br>
श्रुत्वा लब्धवरान्वीरान्दौहित्रान्वलशालिनः ।<br>
उदतिष्ठत्स पातालात्सुमाली च समाल्यवान् ॥ १५१ ॥<br>
इति पौलस्त्योत्पत्तिः ॥ ४ ॥<br>
प्रहस्तमारीचमुखैः सह कालकटङ्कटाः ।<br>
ते दशग्रीवमाश्रित्य ननन्दुनिर्भयाः सुखम् ।। १५२ ।।<br>
सानुगस्त्वं परिप्वज्य जगाद दशनांशुभिः ।<br>
सुमाली मालिनं मानं कुलस्य क्षालयन्निव ॥ १५३ ॥<br>
चतुर्मुखवरावाप्त्या दिष्ट्या पुत्र विवर्धसे ।<br>
दिष्ट्या सनाथाः संवृत्ता वयं विष्णुतिरस्कृताः ॥ १५४ ॥<br>
एकः स एव सुकृती स जातः स च जीवति ।<br>
यस्य नाना समुन्नद्धाः सर्वे जीवन्ति बान्धवाः ॥ १५५ ।।</p>
<hr>
<p>१. &lsquo;त्रैलोक्य&rsquo; शा०. २. &lsquo;त्तिभ्य&rsquo; शा०. ३. &lsquo;भमेलासीयुम्म मा०.</p>
<p>वंशमुक्तामणिर्लोके कश्चिदेव स जायते ।<br>
यस्याग्रे याति सकलं कुलमुत्तानपाणिताम् ॥ १५६ ।।<br>
त्रिकूटविकटे लङ्का रत्नहेममयी पुरी ।<br>
अस्माकमभवत्कान्ता संतोषजननी रतेः ॥ १५७ ॥<br>
ममानुजे हते वीरे रणे मालिनि विष्णुना ।<br>
भग्नेष्वस्मासु शून्यां तां लङ्कां वैश्रवणोऽविशत् ॥ १५८ ॥<br>
सास्माकं सततं तात पाताले वसतां सताम् ।<br>
विद्येव धीमतां लङ्कां नापैति हृदयात्क्षणात् ॥ १५९ ॥<br>
श्रुत्वास्माभिर्वरोदारं त्वां विष्णुर्भवसंभवाः ।<br>
त्यक्तैव लङ्का शङ्का च लव्धेव हृदये कृताः ।। १६० ।।<br>
लङ्कां स्फाटिकसौधानां ज्योत्स्नाहासविकासिनीम् ।<br>
निद्रां नायान्ति पाताले सरन्त्यो राक्षसाङ्गनाः ।। १६१ ॥<br>
समुद्रदर्शनालक्ष्यहर्म्यस्थललैलाननाम् ।<br>
लङ्कामितः कथायातां सदा शोचन्ति राक्षसाः ।। १६२ ॥<br>
सा धर्मेण स्वयं प्राप्ता मातामहपुरी त्वया ।<br>
नाहत्येव कुवेरस्तां वृद्धो नववधूमिव ॥ १६३ ॥<br>
सुमालिवचनं श्रुत्वा दशास्यः क्ष्मां विलोकयन् ।<br>
वित्तेशो गुरुराराध्य समभ्येत्य वदन्मुहुः ॥ १६४ ॥<br>
ततः काले सुविपुले याते प्रथितविक्रमम् ।<br>
प्रहस्तः प्रश्रयोपेतं दशग्रीवमभाषत ॥ १६५ ॥<br>
विद्वानिव दुराचारः कदयों धनवानिव ।<br>
न पूजते जनो राजन्सप्रभावो निरुद्यमः ॥ १६६ ।।<br>
सौभ्रात्रं गणयन्कस्सान्निजां लङ्कामुपेक्षसे ।<br>
एकद्रव्याभिलाषेण शत्रुर्वैश्रवणस्तव ॥ १६७ ॥</p>
<hr>
<p>१. &lsquo;भय शा०. २. &lsquo;कामप्रकाशिनाम्&rsquo; शा०. ३. &lsquo;गणाननाम्&rsquo; शा०. ४. &lsquo;धनैः</p>
<p>राजा&rsquo; शा..</p>
<p>स ते स्निग्धो यदि भ्राता लङ्कां नोज्झति किं स्वयम् ।<br>
य एवावनतां नित्यं विजिगीषुः स बान्धवः ॥ १६८॥<br>
किं न श्रुतं त्वया वीर राज्यार्थे योऽभवत्यः ।<br>
सुरासुराणां भ्रातॄणां पुरा कश्यपजन्मनाम् ॥ १६९ ॥<br>
प्रहस्त्येनेत्यभिहिते क्षणं ध्यात्वा दशाननः ।<br>
तमुवाच रेवोद्भूतलङ्कालाभमनोरथः ।। १७०॥<br>
गत्वा त्वमेव धनदं लङ्कां याचस्व मद्गिरा ।<br>
प्रतिभाप्रभविष्णुस्ते संदेशः कोपयुज्यते ॥ १७१ ॥<br>
इति शासनमादाय प्रहस्तो राक्षसप्रभोः ।<br>
जातपक्ष इव क्षिप्रं जगाम धनदान्तिकम् ॥ १७२॥<br>
स सभाभुवमभ्येत्य देवगन्धर्वसेविताम् ।<br>
पित्रा सह स्थितं देव धनाधिपमभापत ॥ १७३ ।।<br>
श्लेष्मान्तकवनादेत्य त्रिकूटस्स तैटे स्थितः ।<br>
अभिधत्ते दशग्रीवस्त्वां सुमालिमुखैर्वृतः ॥ १७४ ॥<br>
त्वमेव सर्वं जानीषे यथास्माकमिमां पुरीम् ।<br>
परद्रव्यं निजं तावद्यावन्नार्थयते परः ॥ १७५ ॥<br>
साम्नैव त्यज्यतां लङ्का लोभशङ्का निवार्यताम् ।<br>
निरातङ्के कुले चास्मिन्निकलकं यशोऽस्तु नः ॥ १७६ ॥<br>
त्वमेव धनवाल्लोके समृद्धस्त्वत्समोऽस्ति कः ।<br>
दैवायत्तानि वित्तानि भुजाधीनस्तु विक्रमः ।। १७७ ।।<br>
प्रहस्तेनेत्यभिहिते नोचे किंचिदवाङ्मुखः ।<br>
कुवेरः स्वेदसंसिक्तं ललाटं पाणिना स्पृशन् ।। १७८ ॥<br>
ततः प्रहस्तं निर्भय॑ कुपितो विश्रवाः स्वयम् ।<br>
उवाच साममधुरं पुत्रप्रीत्या धनाधिपम् ॥ १७९ ॥<br>
त्यज लक्षामिमां वत्स दुराशामिव पण्डितः ।<br>
गौरवेणाभिजानाति वरदृप्तः स राक्षसः ॥ १८० ॥</p>
<hr>
<p>१. &lsquo;त्स्वयम्&rsquo; शा०. २.&lsquo;न&rsquo; शा०. ३. &lsquo;वीरं&rsquo; शा०. ४. &lsquo;वने शा०. ५. &lsquo;पुत्र&rsquo;शा०.</p>
<p>दर्शने नेत्ररोगात्तः श्रवणे कर्णशूलिनः ।<br>
मूका विनयवाक्येषु भवन्ति विभवस्थिताः ॥ १८१ ॥<br>
काले सुविपुलेऽप्यस्मिन्न स दृष्टो महाशयः ।<br>
यः सोन्मादो न संपद्भिर्विपद्भिर्वा न विक्लवः ॥ १८२ ॥<br>
गौरिवाचाररहितैनिर्विचारैः प्रमादिभिः ।<br>
क्षुद्रैर्गतत्रपैर्वैरं कः कुर्याद्यो न तद्विधः ॥ १८३ ॥<br>
अस्ति चारुतरः श्रीमान्स्फारस्फटितभूधरः ।<br>
लभते तिमिरं यस्य नावकाशं गुहास्वपि ॥ १८४ ।।<br>
शशाङ्कतिलकं कृत्वा तारहारविभूषिता ।<br>
तस्मिन्विलोकयत्येव द्यौर्दर्पणमिवामलम् ॥ १८५ ॥<br>
तटी मन्दाकिनी यस्य कचत्काञ्चनपङ्कजा ।<br>
भाति वक्षसि मालेव लीलालोला महीभृतः ॥ १८६ ॥<br>
तत्रोचितो निवासस्ते विलासवसतेः श्रियः ।<br>
गच्छावः सहितौ क्षिप्रमित्युक्त्वा विरराम सः ॥ १८७ ॥<br>
ततो धनपतिर्गत्वा सद्भृत्यबलवाहनः।<br>
रत्नाङ्कामलकां नाम कैलासे निर्ममे पुरीम् ॥ १८८ ॥<br>
प्रहस्तवाक्याद्विज्ञाय यातं वैश्रवणं स्वयम् ।<br>
अभिषकोत्सवं चक्रे लङ्कां लब्ध्वा दशाननः ॥ १८९ ॥<br>
स ददौ कालखञ्जाय दानवाय निजानुजाम् ।<br>
विद्युज्जिह्वाभिधानाय यत्र शूर्पणवाभिधाम् ॥ १९० ।।<br>
इति लङ्काप्रवेशः॥५॥<br>
ततः कदाचिमृगयारसाकृष्टो दशाननः ।<br>
ददर्श कानने कन्यासहित दानवं मयम् ॥ १९१॥<br>
पौलस्त्येन स पृष्टोऽथ वनवासस्य कारणम् ।<br>
उवाच तस्य भावेन तेजसा तस्य विस्मितः ॥ १९२ ॥</p>
<hr>
<p>१. &lsquo;ननम्&rsquo; शा. २. &lsquo;रत्नाकामलको नाम यत्र सूर्पणखाभिधः&rsquo; इत्यधिकम्. ३. &lsquo;स</p>
<p>प्रभावेण शा०.</p>
<p>दानवोऽहं मयो नाम हेमा नाम ममाप्सराः ।<br>
बभूव वल्लभा यस्याः कन्येयं सुन्दरी सुता ॥ १९३ ।।<br>
याते वर्षसहस्त्रेऽथ यस्यां सक्तस्य मे सदा ।<br>
वियोगो दैवयोगेन दुःसहः सुचिरादभूत् ॥ १९४ ॥<br>
तत्संभोगसुखोलासलीलाविभ्रमसाक्षिणीम् ।<br>
ज्वलितामिव पश्यामि हेमहावली गृहे ।। १९५ ॥<br>
चन्द्रोदयः सुहृद्गोष्ठी हस्ये वीणा मधूत्सवः ।<br>
सत्यं सुखाय कल्पन्ते न वियुक्तस्य चेतसः ॥ १९६ ॥<br>
इयं मन्दोदरी कन्या योग्येव तव वल्लभा ।<br>
स तां संभाषणाचारैर्जायते हि कुलोन्नतिः ॥ १९७ ॥<br>
अस्यास्तौ भ्रातरौ वीरौ दैत्यावपरमानतः ।<br>
त्रैलोक्यविजयोदग्रौ मायावी दुर्मतिस्तथा ॥ १९८ ॥<br>
इत्युक्त्वा दशकण्ठस्य नाम कर्म कुलं वयः ।<br>
श्रुत्वा ददौ तां विधिना मयः कन्यामनिन्दिताम् ।। १९९ ।।<br>
शक्तिं च दीप्तरत्नाङ्कां मूर्ती शक्तिमिवोत्कटाम् ।<br>
तस्मादवाप पौलस्त्यः सौमित्रिमवधीद्यया ॥ २० ॥<br>
स प्रविश्योत्सवस्मेरलङ्कां मन्दोदरीसखः ।<br>
कुलोचितः परिणयो भ्रातोरविहितोऽभवत् ।। २०१ ।।<br>
वैरोचनस्य दौहित्री वनज्वालाभिधां ततः ।<br>
आनिनाय स यत्नेन कुम्भकर्णाय कन्यकाम् ।। २०२ ॥<br>
गन्धर्वाधिपतेः पुत्री शैलूपस्य सुलोचनाम् ।<br>
विभीषणाय स ददौ धर्मचारानुवर्तिनीम् ॥ २०३ ॥<br>
जातां जलागमे दृष्ट्वा तां माता मनसेऽवदत् ।<br>
सरो मा वृद्धिमेहीति तेन सा सरमाभवत् ।। २०४ ॥<br>
इति रावणदिविवाहः ॥६॥</p>
<hr>
<p>१. &ldquo;विस्रम्भ&rsquo; शा०, २. &lsquo;दुंदुभि शा०. ३. &lsquo;त्रिरवीद्यथा&rsquo; शा.. ४. &lsquo;मानो&rsquo; दा.</p>
<p>तेष्वेवं कृतदारेषु देवी मन्दोदरी सुतम् ।<br>
असूत नूतना लक्ष्मीरहंकारमिवोन्नतम् ॥ २०५॥<br>
स ननाद यथा मेघा घोषघट्टितदिक्तटाः ।<br>
मेघनादेति नामास्य तदा चक्रे दशाननः ॥२०६ ।।<br>
स ययौ सहसा वृद्धिं पितुर्मूर्त इवोदयः ।<br>
येनेन्द्रविजयोदग्रं खनाम्ना लिखितं यशः ॥ २०७ ॥<br>
अथाविवेश हृदयं निद्रा नयनवर्त्मना ।<br>
मोहाय कुम्भकर्णस्य प्रौढामरवधूरिव ॥ २०८ ॥<br>
तस्य हेममणिस्तम्भं पड्व्यामशतमग्रजः ।<br>
ततोऽपि षड्गुणायामं निद्रागृहमकारयत् ॥ २०९ ॥<br>
ततो रत्नगृहे तस्य तस्मिन्कैलाससंनिभे ।<br>
ययुर्वर्षसहस्राणि सुखसुप्तस्य रक्षसः ॥ २१० ॥<br>
इतीन्द्रजिज्जन्म ।। ७ ।।<br>
निद्राभिभूते दुर्वृत्ते प्रजापुण्यैः क्षपाचरैः ।<br>
सक्तो बभूव पौलस्त्यः स्वर्गोधानविलोडने ॥ २११ ॥<br>
स सुरासुरसंहारदीक्षितो राक्षसेश्वरः ।<br>
विश्वक्षयमतिं चक्रे कालः काल इवोत्थितः ॥ २१२ ॥<br>
तेन भग्ने त्रिभुवने स पावनतपोवने।<br>
विद्रुतेषु दशाशेषा त्रिदशेषु दिशो दश ॥ २१३ ॥<br>
व्याप्तैर्वृषमनोद्भूतैर्भूतले भूतलोहितः ।<br>
तमो जजाले पाताले प्रज्वालित इवाहिमिः ॥ २१४ ॥<br>
निःस्वाध्यायवपट्कारे समुत्पन्ने क्रियाक्रमे ।<br>
विकारे निष्प्रतीकारे गते रक्षःप्रकारताम् ॥ २१५ ।।<br>
अनुग्रहाय लोकानां भूतले स्वकुलस्य च ।<br>
लङ्कां दूतं दशास्याय विससर्ज धनेश्वरः ॥ २१६ ॥</p>
<hr>
<p>१. &lsquo;रलंकार&rsquo; क.</p>
<p>२. &lsquo;परवधू&rsquo; शा०,</p>
<p>स पौलस्त्यपुरीं गत्वा दूतः प्राप्य विभीषणम् ।<br>
यथायुक्तं निवेद्यास्मै विवेशास्थानमन्दिरम् ॥ २१७ ॥<br>
कुवेरगौरवात्तत्र संप्राप्तकनकासनः ।<br>
स प्रणम्य दशग्रीवं जगाद जगतां हितम् ॥ २१८ ॥<br>
आह त्वां भ्रातरं प्रीत्या देवो वैश्रवणः स्वयम् ।<br>
श्रूयतामवधानेन श्रुत्वा सद्भिर्विचार्यताम् ॥ २१९ ॥<br>
इमा धर्मद्रुमोद्भूता विपुलाः फलसंपदः ।<br>
नापुण्यवद्भिर्लभ्यन्ते विजयव्यञ्जनाः श्रियः ॥ २२० ।<br>
काकतालीययोगिन्यः सर्वस्यैव विभूतयः ।<br>
लब्धानां रक्षणे त्वासां विरलः कुशलो जनः ॥ २२१ ॥<br>
कीर्तयः पुण्यशीलस्य सदाचारस्य संपदः ।<br>
विद्याप्रज्ञाप्रगल्भस्य भवन्ति स्थिरयौवनाः ॥ २२२ ।।<br>
स्पृहणीया जगत्यस्मिंस्तस्यैव प्रभविष्णुता।<br>
निर्भयं सर्वभूतानि यं समाश्रित्य शेरते ॥ २२३ ॥<br>
धिक्तस्य निरपेक्षस्य विभूति रौद्रकर्मणः ।<br>
दीप्तादिव चितावरेयस्मादुद्विजते जनः ॥ २२४ ॥<br>
आचारः साधुवादाय विभवो विनयाय च ।<br>
शक्तिः परोपकाराय भवत्युज्ज्वलजन्मनाम् ॥ २२५ ॥<br>
व्ययेन ज्ञायते वित्तं शीलेन ज्ञायते कुलम् ।<br>
सत्येन ज्ञायते सत्त्वं धर्मेण ज्ञायते श्रुतम् ॥ २२६ ।।<br>
त्रयं परस्परं क्षिप्तं तुल्यमेवं प्रजायते ।<br>
पापाज्जनापवादश्च तसाच विभवक्षयः ।। २२७ ॥<br>
न तत्कुर्यात्कुले जातः श्रुतवान्विश्रुतो जनः ।<br>
येनोन्नतपदभ्रष्टो याति प्रत्युत वाच्यताम् ।। २२८ ।।<br>
हसन्तो हेलया कर्म तत्कुर्वन्ति प्रमादिनः ।<br>
जन्मान्तरशतैरन्ते शोचन्ते न भवन्ति यत् ॥ २२९ ।।</p>
<p>यत्त्वया स्वर्गविध्वंसे कृतं किंचिदसांप्रतम् ।<br>
अधुना संयमेनास्तु तस्य प्रक्षालनक्रिया ॥ २३० ॥<br>
स्वर्गोंद्यानानि भग्नानि मुनयो निहताश्च यत् ।<br>
किमेतदुचितं भ्रातः कुले कमलजन्मनः ॥ २३१ ॥<br>
प्रजाक्षये यदि भवेत्सक्तो विश्रवसः सुतः ।<br>
तद्राज्याभिजनश्लाघ्या कस्यान्यस्य भविष्यति ।। २३२ ॥<br>
वारितोऽपि मया पूर्वं पुनरप्येव वार्यते ।<br>
राक्षसेऽस्मिन्निपतिते निपतत्यश्रुविन्दवः ॥ २३३ ॥<br>
चिन्त्यते निधनोपायः शङ्कितैस्त्रिदशैस्तव ।<br>
व्रतात्प्रतिनिवृत्तेन चिरात्सर्वं मया श्रुतम् ॥ २३४ ॥<br>
मया हिमाद्रिशिखरे दृष्टः शीतांशुशेखरः ।<br>
देवः प्रीतिसमासक्तः सतीप्रणयकेलिषु ॥ २३५ ॥<br>
तत्र कोऽयमिति स्फारलोचनं विस्मयान्मया ।<br>
निक्षिप्तमम्बिकागात्रे निपेनान्तरात्मना ।। २३६ ॥<br>
ततो देव्याः प्रभावेण तद्वामं मम लोचनम् ।<br>
संपूरितं विषेणेव निष्प्रभं पिङ्गतां ययौ ॥ २३७ ॥<br>
अथो गत्वा मया तीव्र मौनिना तत्कृतं तपः ।<br>
येन मां स्वयमभ्येत्य बभाषे भगवान्भवः ॥ २३८ ।।<br>
अहोरात्रं व्रतमिदं दुश्चरं चरितं त्वया ।<br>
मया कृतं पुरा चैतत्तृतीयो नोपलभ्यते ॥ २३९ ॥<br>
व्रतस्यास्य प्रभावेण सख्यमस्तु मम त्वया ।<br>
एकपिङ्गेक्षणो नाना विश्रुतश्च भविष्यति ॥ २४० ॥<br>
इत्युक्त्वा प्रययौ देवः प्रीतिमान्वृषभध्वजः ।<br>
ततस्तपोवनादेत्य श्रुतं त्वचरितं मया ॥ २४१ ॥<br>
तस्मादस्मान्निवर्तस्व कर्मणः कुलदूषणात् ।<br>
कस्मादकस्माद्बुद्धिस्ते कुपथेनैव धावति ।। २४२ ।।</p>
<p>इति दूतवचः श्रुत्वा क्रोधधूम्रारुणेक्षणः ।<br>
निष्पिष्य पाणिना पाणिं तं जगाद दशाननः ॥ २४३ ।।<br>
अहो धनाधिनाथोऽसौ ज्येष्ठो लोकहिते रतः ।<br>
आत्मसंभावितो वक्तुं दम्भारम्भात्रगल्भते ॥ २४४ ॥<br>
स देवोऽन्यत्र नास्सासु धनं कस्य न विद्यते ।<br>
ततोऽप्यभ्यधिका ज्येष्ठा मृत्यवर्गे मम स्थिताः ॥ २४५ ।।<br>
अहं यशस्वी लोकेऽस्मिन्यूयमेव यशस्विनः ।<br>
इति तात्पर्यमेवास्य वाक्यस्य स्वामिनस्तव ॥ २४६ ॥<br>
स्वगुणख्यातये नित्यं परेषां भूषणाय च ।<br>
प्रत्ययाय च लोकानां जिह्वा जल्पन्ति कोमलम् ॥ २७ ॥<br>
धनदो यदि नामासौ लोकेऽस्मिन्करुणापरः ।<br>
तत्किं सुविपुलं वित्तं न दीनेभ्यः प्रयच्छति ॥ २४८ ॥<br>
न देवानां न चास्माकं हितं तस्य प्रयोजनम् ।<br>
युक्त्या वदति संदेशैः सख्यं देवेन शूलिना ॥ २४९ ।।<br>
सुरार्थे यदसौ वक्ति तत्तेषां विप्रिये स्थितः ।<br>
अद्यैव तद्वाक्यरुषा करोम्यविबुधं जगत् ॥ २५० ।।<br>
यदसौ स्वगृहे दृप्तः प्रागल्भ्यात<br>
किं तच्छुक इव श्रुत्वा दूत त्वमभिमापसे ॥ २५१ ।।<br>
वध्यानां लोकपालानां कुबेरोऽस्तु पुरःसरः ।<br>
अद्य कैलासशिखरे रथो मे समनोरथः ॥ २५२ ॥<br>
इत्युक्त्वा दूतमुत्कृत्य स्वयं खड्नेन राक्षसः ।<br>
अमात्यैः सहितः षड्भिः प्रतस्थे सानुगो स्थैः ॥ २५३ ।।<br>
स महोदरधूम्राक्षमारीचशुक्रसारणैः ।<br>
प्रहस्तेन च कैलासं सह प्राप प्रतापवत् ।। २५४ ।।<br>
ततो बभूव यक्षाणां राक्षसः कूटयोधिभिः ।<br>
युद्धं प्रलयमेघानां गर्जद्भिः स्वजनैरिव ॥ २५५ ।।</p>
<hr>
<p>१. &lsquo;सत्वं शा..</p>
<p>बलिना राक्षसेन्द्रेण भग्नास्ते युधि गुह्यकाः ।<br>
भ्राता प्रभोरिति भयाद्वभूव शिथिलोद्यमः ।। २५६ ॥<br>
ततः कुवेरनिर्दिष्टा निर्ययुर्यक्षराक्षसाः।<br>
हेमरत्नोरुसंनाहा मेघाः सेन्द्रायुधा इव ॥ २५७ ॥<br>
तेषां प्रवृत्ते तुमुले संग्रामे खण्डितिर्मुकः) ।<br>
चक्रे चक्रेण मारीचं मूर्छितं गुह्यकाग्रणीः ॥ २५८ ॥<br>
लव्धसंज्ञोऽथ मारीचस्तं विद्राव्य भयोत्कटः ।<br>
रणे चकार यक्षाणां क्षयं रक्षःपतेः पुरः ॥ २५९ ॥<br>
विद्रुतेष्वथ यक्षेषु पुरीं प्राप्य दशाननः ।<br>
रत्नतोरणमुत्पाट्य जघान द्वाररक्षिणः ॥२६॥<br>
वध्यमानेषु यक्षेषु लब्धलक्षः क्षपाचरैः ।<br>
धनदस्याज्ञया तूर्ण मणिभद्रः समाययौ ।। २६१ ॥<br>
धूम्राक्षस्ताडितस्तेन गदया मूनि विह्वलः ।<br>
पतिः क्षमातले वेगात्क्षणं व्यसुरिवाभवत् ।। २६२ ।।<br>
स दशाननमभ्येत्य शक्तिमानिगरिविग्रहम् ।<br>
शक्तित्रयेन भिन्नोरःकपाटपिकटं व्यधात् ॥ २६३ ।।<br>
ततो जघान गदया मुकुटे तं दशाननः ।<br>
लोकेऽस्मिन्विश्रुतो येन पार्थमौलिर्वभूव सः ॥ २६४ ॥<br>
मणिभद्रेऽपि विजिते वरदृप्तेन रक्षसा ।<br>
निर्घोषैर्घट्टिते लोके निर्ययौ धनदः स्वयम् ।<br>
शुष्कमोष्ठपदायुक्तः शङ्खपद्मादिभिर्वृतः ॥ २६५ ।।<br>
स युद्धभुवमभ्येत्य पौलस्त्यं कुपितोऽवदत् ।<br>
पापान्निवार्यमाणोऽपि विद्वेषादिव दुर्जनः ॥ २६६ ।।<br>
कस्तस्य वैभवेनार्थः प्रभावेन बलेन वा।<br>
क्षपितान्त(?)जनोच्छ्वासमलिनं यस्य जीवितम् ॥ २६७ ।।</p>
<hr>
<p>१. &lsquo;खण्डितिन्दुकः&rsquo; का &lsquo;खण्डकार्मुकः&rsquo; शा०.</p>
<p>अहो बत न ते कश्चिदस्ति दुर्नयकृत्सुहृत् ।<br>
विषं भक्षयतो मोहाद्यः करोति करग्रहम् ।। २६८ ।।<br>
शोचते नित्यशोच्यस्य किं तस्याशुचिचेतसः ।<br>
जीवितान्तरितो यस्य नरकेषु क्षयः क्षयः ॥ २६९ ॥<br>
शरीरावधि जन्तूनां स्वाधीने शुभदुष्कृते ।<br>
समुत्तीर्णः समुत्तीर्णः पतितः पतितस्ततः ॥ २७० ।।<br>
पापी निरयगामी त्वं न मे संभाषणोचितः ।<br>
इत्युक्त्वा विमुखान्बाणैः स चक्रे तस्य मन्त्रिणः ॥ २७१ ॥<br>
ताडितस्तेन गदया मूर्ध्नि नक्तंचरेश्वरः ।<br>
नाकम्पत दुराचारो निन्दयेवोग्रपातकी ॥ २७२ ।।<br>
दिव्यास्त्रदीप्तिदुष्प्रेक्ष्ये प्रवृत्ते समरे तयोः।<br>
युयुधे राक्षसपतिर्मायारूपसहस्रकृत् ॥ २७३ ॥<br>
ततः शस्त्रास्त्रवर्षेण विक्षिताङ्गो धनप्रभुः ।<br>
पपात शोणितासिक्तः स्यन्दने मूर्छितः क्षणम् ॥ २७४ ॥<br>
शङ्खपद्मादिभिस्तस्मिन्नीते नन्दनकाननम् ।<br>
राक्षसेन्द्रो जहारास्य पुष्पर्क रत्नपुष्पकम् ॥ २७५ ॥<br>
इति कुवेरनिर्जयः ॥ ८॥<br>
जित्वा वैश्रवणे श्रीमान्दशग्रीवः सहानुगम् ।<br>
व्रजन्नवाप कौमारं रौक्मं शरवनं महत् ॥ २७६ ॥<br>
तत्रास्य व्रजतो व्योमि स्तब्धतां पुष्पकं ययौ ।<br>
चित्रस्थमिव निस्पन्दपताकाकिंकिणीकुलम् ॥ २७७ ॥<br>
प्रतिग्रहाद्विमानस्य चिन्ताविस्मयनिश्चलम् ।<br>
तमभ्येत्योद्धतगतिः प्राह माहेश्वरो गणः ॥ २७८ ॥<br>
भोः पौलस्त्यगतिर्नेह सुरसिद्धर्पिभोगिनाम् ।<br>
विमानानां स्वयं देवः क्रीडत्यत्र त्रिलोचनः ।। २७९ ॥<br>
दो मोहः प्रमादो वा तव वा वलचापलम् ।<br>
भवान्स्तब्धितजृम्भारिभुजस्तब्धं न वेत्सि यत् ॥ २८० ।।</p>
<p>इति धीरं गणेनोक्तः प्रकोपकलुषेक्षणः ।<br>
कोऽसौ वास्ते त्रिनयनः प्रोवाचेति स निःश्वसन् ॥ २८१ ॥<br>
पुप्पकादवतीर्याथ शैलमूलमुपेत्य सः ।<br>
नन्दिरुद्रं ददर्शाने स्थितं देवस्य धूर्जटेः ॥ २८२ ॥<br>
तं शूलहस्तमालोक्य भासुरं वानराननम् ।<br>
मुमोचाशनिनिर्घोषमट्टहासं दशाननः ॥ २८३ ।।<br>
तदाट्टहासकुपितः प्रोवाचाञ्चितशेखरः ।<br>
उद्यम्य तर्जनीमग्रे नन्दी भैरवविग्रहः ॥ २८४ ॥<br>
वानराननमालोक्य सोन्मादं हसितं त्वया ।<br>
त्वत्कुले वानरकुलान्मृत्युरेव भविष्यति ॥ २८५ ॥<br>
इति ब्रुवाणं दर्पान्धस्तमनादृत्य राक्षसः ।<br>
गतिग्रहरुषा चक्रे कैलासोन्मूलने मतिम् ॥ २८६ ।।<br>
स शैलमूले विपुले विन्यस्य भुजकाननम् ।<br>
ददौ स्कन्दशिलाबन्धनिर्घोषोद्भूतपावकम् ।। २८७ ।।<br>
तद्भुजोत्तालपातालनीलमूलशिलातलः ।<br>
चिरं चचाल कैलाशः सविलास इव द्विपः ॥ २८८ ।।<br>
विशृङ्खलपरिभ्रष्टं निर्जलं वारि रक्षसः ।<br>
पीनांसशिखरे प्राप स्फारहारप्रकारताम् ।। २८९ ॥<br>
शैलकम्पाकुलवधूपरिण्यकोत्सवप्रदः ।<br>
विद्याधराणामभवद्वामाचारोऽपि रक्षसः ॥ २९० ॥<br>
ततो विहस्य भगवान्पादाङ्गुष्ठेन लीलया ।<br>
अपीडयन्मृडः शैलं घूर्णमानमहाद्रुमम् ॥ २९१ ॥<br>
गम्भीरभूधरभरप्राग्भारपरिपीडितः ।<br>
विरुराव दशग्रीवः खण्डिताङ्गदमण्डलः ॥ २९२ ॥<br>
भुजावपीडनरुषा तस्यारावेण रक्षसः ।<br>
ससुरासुरगन्धर्वा विचचार जगत्रयी ॥ २९३ ॥</p>
<p>शंकरस्तेन शब्देन परितुष्टस्तमभ्यधात् ।<br>
प्रायेणोसिक्तचरितः प्रभूणां वल्लभो जनः ॥ २९४ ।।<br>
प्रीतोऽसि तव नादन वलेन च दशानन ।<br>
पुष्पकेन यथाकामं गच्छ खेच्छाविलासकृत् ॥ २९५ ॥<br>
त्रैलोक्यरावणाच्छब्दात्त्वं भविष्यसि रावणः ।<br>
इति स्वयं भगवता कृतनामा निशाचरः ।<br>
पुनः पुष्पकमारुह्य विचचार महीतले ॥ २९६ ॥<br>
इति कैलासोल्लासकम् ॥ ९ ॥<br>
स चलन्भूतले वीरान्क्षत्रियान्बलशालिनः ।<br>
जघानाहूय समरे पौरुपादपराङ्मुखान् ॥ २९७ ॥<br>
ततस्तुहिनशैलस्य शृङ्गमारुह्य रावणः ।<br>
ददर्शैकां तपस्यन्तीं कन्यां लावण्यकौमुदीम् ।। २९८ ॥<br>
संलक्षदक्षिणकुचां भोगेकृष्णाजिनावृताम् ।<br>
दिवं विनिर्यदर्धेन्दुबिस्वाम्बुधिमतीमिव ॥ २९९ ।।<br>
संपूर्णशर्वचापस्य पुष्पचापस्य जीवनीम् ।<br>
वरावाप्तितपासक्तां गिरिराजसुतामि ॥ ३०० ॥<br>
स्फाटिकेनाक्षसूत्रेण कलितां ललिताननाम् ।<br>
मूर्तां पूर्णेन्दुनक्षत्रराजितां रजनीमिव ॥ ३०१ ॥<br>
दोर्मृणालीलतां पाणिसुप्तानां लोचनोत्पलाम् ।<br>
संचारिणीमिवायातां नन्दिनीं भूतपद्मिनीम् ॥ ३०२ ॥<br>
तां दृष्ट्वा विस्मयावेशनिष्पन्दः क्षणदाचरः ।<br>
कासि कस्येति पप्रच्छ विच्छायवदनः क्षणम् ॥ ३०३ ॥<br>
सा तमूचे कृतातिथ्या मिथ्याचारं निशाचरम् ।<br>
दर्शयन्तीं तपःपुण्यं दन्तांशुनिवहैरिव ॥ ३० ॥<br>
अभूत्कुशध्वजो नाम बृहस्पतिसुतो मुनिः ।<br>
तस्याध्ययनसक्तस्य जाताहं वाड्मयी सुता ॥ ३०५ ।।</p>
<hr>
<p>१. &lsquo;न्भुज&rsquo; ख-शा. २. &lsquo;भोगतृष्णा&rsquo; शा०. ३. &lsquo;विम्यां बुधवतीनिव&rsquo; शा०.</p>
<p>४. &lsquo;न नाम्&rsquo; ख.</p>
<p>साहं देववती नाम सुरगन्धर्वकिंनरैः ।<br>
याचिता सिद्धसाध्यैश्च न च मां प्रददौ पिता ।। ३०६ ॥<br>
सोऽवदद्विष्णुरेवैकस्तुल्यो मे दुहितुः पतिः ।<br>
कौस्तुभाभरणस्यैषा वनमालेब शोभते ॥ ३०७ ॥<br>
ततो दैत्याधिनाथेन जम्बुना पापचेतसा ।<br>
कालेनेव प्रसुप्तो मे रजन्यां निहतः पिता ।। ३०८ ॥<br>
तेनैव सह दुःखाग्नितप्तामिव चितां सती ।<br>
बन्धुवाष्पौघजननी प्रविष्टा जननी मम ॥ ३०९ ॥<br>
पितुर्मनोरथेनादौ स्वसंकल्पेन चाकुला ।<br>
करोम्येतदहं तीव्रं तपो नारायणार्थिनी ।। ३१०॥<br>
जानाम्यहं त्वां पौलस्त्य तपसा दिव्यचक्षुषा ।<br>
इत्युक्ता प्रश्रयोपेतं विरराम सुमध्यमा ।। ३११ ॥<br>
पुष्पकादवतीर्याथ मन्मथाकुलिताशयः ।<br>
तां समभ्येत्य पौलस्त्यः स्रस्तधैर्योऽभ्यभाषत ॥ ३१२ ॥<br>
अहो विरुद्धं लोलाक्षि तव व्यवसितं श्रुतम् ।<br>
तपोऽर्हति कथं तीब्रमिदं रूपमिदं वयः ॥ ३१३ ॥<br>
तपः संयमसिद्धानां वृद्धानामेव शोभते ।<br>
वपुः पीनस्तनयुगाभोगसंभोगमिच्छति ॥ ३१४ ॥<br>
यदि त्वं तापसा सुभ्र स्वाधीना न मनोभुवः ।<br>
तत्कस्यैताः कृते जाताश्चन्द्रोद्यानमधुश्रियः ।। ३१५ ॥<br>
इदं कान्ताकचाकर्षसीत्कारोचितमाननम् ।<br>
माननं मन्मथस्यास्तु जटाभिर्न विराजते ॥ ३१६ ॥<br>
अस्थाने तव निर्वन्धः को नाम स जनार्दनः ।<br>
नीचतुल्यो न तुल्योऽसौ शतांशेनापि मे गुणैः ।। ३१७ ॥<br>
श्रुत्वैतत्कोपदीप्ता सा मैवमित्यनवीन्मुहुः ।<br>
केशपाशं परामृश्य राक्षसस्तामभर्त्सयत् ॥ ३१८ ॥</p>
<hr>
<p>१. &lsquo;पारामधाकृष्य&rsquo; शा०.</p>
<p>ततः सा केशसंस्पर्शन्यक्कारदहनार्दिता ।<br>
तमूचे त्वद्वधे शक्ता न करोमि तपोव्ययम् ॥ ३१९ ॥<br>
जन्मान्तरे वधायैव तव स्यान्मे तनुग्रहः ।<br>
इत्युक्त्वा पश्यतस्तस्य सा विवेश हुताशनम् ॥ ३२० ॥<br>
सैवेयं जानकी जाता त्वत्कलत्रमयोनिजम् ।<br>
कृते युगे देववती त्रेतायां सैव मैथिली ॥ ३२१ ॥<br>
क्षेत्रे हलमुखाकृष्टे जनकस्य महीपतेः ।<br>
श्रीरेषा राम पत्नी ते देवो विष्णुस्त्वमच्युतः ॥ ३२२ ।।<br>
इति देववत्युपाख्यानम् ॥ १० ॥<br>
ततः पुष्पकमारुह्य विचरन्भुवि रावणः ।<br>
उशीरबीजनामानमारुरोह महाचलम् ॥ ३२३ ॥<br>
मरुत्तं तत्र राजानं यजमानं ददर्श सः ।<br>
वयं बृहस्पतिभ्राता संवर्तो यस्य याजकः ॥ ३२४ ।।<br>
यज्ञभूमिस्थिता देवा वरदृप्तं दशाननम् ।<br>
दृष्ट्वा प्रदुद्रुवुर्भीताः कृत्वा रूपविपर्ययम् ।। ३२५ ॥<br>
शक्रः शिखी यमः काकः कृकलासो धनाधिपः ।<br>
हंसो भूत्वा च वरुणः प्रययुस्ते मनोजवाः ॥ ३२६ ।।<br>
ततो युद्धं प्रयच्छेति रावणेनार्थितः स्वयम् ।<br>
ससंभ्रमो मरुत्तस्तं को भवानित्यभाषत ॥ ३२७॥<br>
तमूचे स स्वयं हासमुक्त्वा नक्तंचरेश्वरः ।<br>
अहो प्रौढावलेपेऽस्मिन्प्रीतोऽस्मि तब भूपते ।। ३२८ ॥<br>
कस्तापस जगत्यस्मिन्देशोऽस्ति त्रिदिवाधिकः ।<br>
दृश्यते यत्र नोष्णांशुः श्रूयते न च रावणः ।<br>
पौलस्त्यं मां न जानासि भ्रातुर्येन धनप्रभोः ॥ ३२९ ।।<br>
श्रुत्वैतदूचे तं राजा धन्यो जातः कुले भवान् ।<br>
ज्येष्ठो भ्राता गुरुर्येन सदाचारेण मानितः ॥ ३३० ॥</p>
<p>कर्मणा धनहीनेन जननिन्दारजोजुषा ।<br>
दुर्जनः श्लाघते नित्यं लज्जते येन सज्जनः ॥ ३३१ ॥<br>
इत्युक्त्वा चापमादाय सायकांश्च महीपतिः ।<br>
उद्ययौ रावणं योद्धं सर्वतोऽथ तमब्रवीत् ॥ ३३२ ॥<br>
असंपूर्णो निहत्येष राजन्माहेश्वरः क्रतुः ।<br>
दीक्षा हि क्षीणरजसां किल्बिषक्षयसाक्षिणी ॥ ३३३ ॥<br>
क्व दीक्षितः क्षमापात्रसंक्षिप्तसकलेन्द्रियः ।<br>
क्व च क्रोधारजोध्वस्तं युद्धं कलिसमुद्धतम् ॥ ३३४ ।।<br>
इति संवर्तकेनोक्तो मरुत्तः पृथिवीपतिः ।<br>
उत्सृज्य सशरं चापं वभूव निरुपद्रवः ।। ३३५ ॥<br>
ततः पौलस्त्यसचिवैर्जयशब्दे कृते पुनः ।<br>
ब्रह्मर्षिशोणितपानमत्तो रक्षःपतिययौ ॥ ३३६ ॥<br>
वरान्दत्वा विहङ्गेभ्यस्ततः सुतनृपान्वितः ।<br>
पुनर्यज्ञभुवं देवा मरुत्तप्रीतये ययुः ॥ ३३७ ।।<br>
वर्हे बर्हे सहस्राक्षः सहस्राक्षवरादभूत् ।<br>
अद्यापि चाभ्रशब्देन शक्रप्रीत्यैव नृत्यति ॥ ३३८ ॥<br>
हंसोऽपि हिमकर्पूरशीतांशुरजतद्युतिः ।<br>
वरुणस्य वराज्जातस्तोयेशप्रीतिमान्सदा ॥ ३३९ ।।<br>
कृकलासः सुवर्णाभः सदा सद्रव्यमस्तकः ।<br>
बभूव भासुराकारः श्रीमद्वैश्रवणाश्रयात् ॥ ३४० ॥<br>
बलिभुक्परितृप्तश्च पितॄणां प्रीतिकृत्सदा ।<br>
अरोगश्चिरजीवी च काकोऽभूद्यमशासनात् ॥ ३४१ ॥<br>
एवं ते प्राणिनः प्रापुस्तद्वरात्कृतकृत्यताम् ।<br>
न हि सत्पुरुषैः सङ्गः क्वचिद्भवति निष्फलः ॥ ३४२ ॥<br>
इति मरुत्तसमागमः ॥ ११ ॥<br>
दुष्यन्तः सुरथो गोप्ता गयो गाधिः पुरूरवाः ।<br>
एते चान्ये च भूपाला रावणेन जितास्ततः ।। ३४३ ॥</p>
<p>अथाभवदयोध्यायामनरण्येन भूभुजा ।<br>
युद्धं राक्षसराजस्य शस्त्रास्त्रग्रामदुःसहम् ।। ३४४ ॥<br>
ततस्तलाभिघातेन निहतस्तेन भूपतिः ।<br>
निपपात महातालः कृत्तमूल इव क्षितौ ॥ ३४५ ॥<br>
क्षणावशेषजीवोऽपि स जगाद दशाननम् ।<br>
श्लाघमानं स्खविजयं संदष्टदशनच्छदः ॥ ३४६ ॥<br>
निहतः प्राप्तकालोऽहं क्षत्रियः किं प्रगल्भसि ।<br>
भविष्यति तवावश्यं राज्ञो मद्वंशजाद्वधः ॥ ३४७ ॥<br>
इत्युक्ते सत्यशीलेन भूभुजा देवदुन्दुभिः ।<br>
ननाद पुष्पवृष्टिश्च निपपात महीतले ॥ ३४८ ॥<br>
इत्यनरण्यवधः ॥ १२ ॥<br>
एतदाकर्ण्य पप्रच्छ रामः कुम्भोद्भवं मुनिम् ।<br>
किं तदा भगवन्कृत्स्ना वीरशून्याभवन्मही ।। ३४९ ।।<br>
एवंविधा नृपतयः प्रवराश्चक्रवर्तिनः ।<br>
जिताः स्म इत्यभापन्त कथं वीर दशाननम् ।। ३५० ॥<br>
न कश्चिदपि संजातः क्षत्रियः क्षत्रियस्तदा ।<br>
दर्पेण सर्वसामान्या ये न प्रक्षालिता युधि ॥ ३५१ ॥<br>
इति रामेण भगवान्पृष्टोऽगस्त्यस्तमब्रवीत् ।<br>
नृपाः कुर्वन्ति किं राम बरदृप्ते क्षपाचरे ।। ३५२ ।।<br>
ततो माहिष्मतीं येन पुरीं दशमुखो ययौ ।<br>
स सहस्रमुजो यस्यां कार्तवीयोऽर्जुनः पतिः ॥ ३५३ ॥<br>
जयकेलिरते राज्ञि नर्मदा फेनहासिनीम् ।<br>
अन्तःपुरैः सह गते राजधानीं विवेश सः ।। ३५४ ॥<br>
युद्धार्थी स महामात्यान्मुहुः पप्रच्छ दुर्मदः ।<br>
क्व स राजार्जुनो नाम वीरो भूरिभुजोर्जितः ।। ३५५ ॥<br>
इति तस्य वचः श्रुत्वा कालज्ञास्तम्य मन्त्रिणः ।<br>
न स्थितो भूपतिरिति प्राहुर्नयविचक्षणाः ॥ ३५६ ॥</p>
<p>ततो विन्ध्याचलं गत्वा शनैर्वद्धमनोरथः ।<br>
मध्याह्ने नर्मदातीरमाससाद दशाननः ॥ ३५७ ॥.<br>
दक्षिणाम्भोधिमहिषीं स्वच्छफेनदुकूलिनीम् ।<br>
तां हंसमालिनीं वीक्ष्य नर्मदा नर्मदां रतेः ॥ ३५८ ॥<br>
प्रहर्षोत्फुल्लनयनश्चिरेणासाथ निर्वृतिम् ।<br>
उवाच मारीचमुखान्सचिवान्विगतक्लमः ॥ ३५९ ॥<br>
लोलफेनावलीहारा चक्रवाकोन्नतस्तनी ।<br>
मनो मे रसयत्येषा तरुणीव तरङ्गिणी ॥३६०॥<br>
एते विन्ध्योपलस्फालस्फारशीकरदन्तुराः ।<br>
भान्ति विश्रान्तिसुहृदो नर्मदातीरमारुताः ॥ ३६१ ।।<br>
इयं विलोक्य मां सुप्तकल्लोलवलया सरित् ।<br>
लीनमीनविहङ्गाक्षी भीतेव निभृतं स्थिता ॥ ३६२ ॥<br>
तपत्यतप्तं तपनः पवनः पङ्गुतां गतः।<br>
सुसंगतविहङ्गापि नो ननाद च नर्मदा ॥ ३६३ ॥<br>
अस्मिन्संतोषविषदे वाहिनीपुलिने मम ।<br>
हरपुष्पोपहाराय भृशमुत्कण्ठते मनः ।। ३६४ ॥<br>
किं तैः कुविभवैर्भूत पीत्वा संभृतभोजनैः ।<br>
हरार्चनोपकरणे संतता न भवन्ति ये ।। ३६५ ।।<br>
हरार्चनैकव्यापारा यद्भवन्ति विभूतयः ।<br>
तजन्मान्तरलब्धस्य तत्प्रसादस्य तत्फलम् ॥ ३६६ ॥<br>
एतावदेव विपुलैश्वर्यकल्पतरोः फलम् ।<br>
राजोपचारपूजाभिः पूज्यन्ते यन्महेश्वराः ॥ ३६७ ॥<br>
पूजानुरागहेवाकः पुण्यभानां प्रजायते ।<br>
एकजन्मावशेषाणां भवे भवति भावना ॥ ३६८ ॥<br>
भवद्भिरुपनीतेन पूजोपकरणेन मे ।<br>
प्रवर्ततामयं पूर्णं तूर्णं लिङ्गार्चनोत्सवः ॥ ३६९ ॥</p>
<p>इत्युक्त्वा विरते तस्मिन्सर्वं पूजामयोचितम् ।<br>
पुरः पुष्पाणि निचितं चक्रुस्ते क्षणदाचराः ॥ ३७० ॥<br>
ततो भ्रात्रा कृतजपः शुद्धात्मा हृदि योगकृत् ।<br>
सदाचितं हेममयं लिङ्गमादाय सैकते ॥ ३७१ ॥<br>
सर्वोपचारपूजाभिः पूजयित्वा यथेप्सितम् ।<br>
नामाष्टशतकं गायन्ननर्त दशकन्धरः ॥ ३७२ ॥<br>
विधानेन सदा पूजां कृत्वा सोऽभूज्जगजयी ।<br>
तस्मिन्दिने समुत्सेको विधिहीनक्रियोऽभवत् ।। ३७३ ।।<br>
सा पूजा महती शंभोदिव्यपुष्पविनिर्मिता ।<br>
खेचराणां क्षणं चक्रे रत्नादिशिखरभ्रमम् ॥ ३७४ ।।<br>
मन्दारैः सौरभोदारैः कचद्भिः काञ्चनाम्बुजैः ।<br>
सुजातैः पारिजातैश्च सा पूजा शुशुभे विभोः ।। ३७५ ।।<br>
अत्रान्तरे तटस्याधस्तीरे माहिष्मतीपतिः ।<br>
विललासार्जुनो राजा सलिले ललनाशतैः ॥ ३७६ ॥<br>
तस्य कङ्कणकेयूररत्नांशुवलयैर्जलम् ।<br>
बभौ प्रावृङ्घनभ्रष्टैाप्तं चक्रायुधैरिव ॥ ३७७ ॥<br>
तत्करास्फालितजलस्फारशीकरसंततिः ।<br>
तरुणीनां स्तनतटे प्रययौ भारहारताम् ॥ ३७८ ॥<br>
जलं पिञ्जरितं रेजे कामिनीकुचकुङ्कुमैः ।<br>
हेमाम्बुजस्रजो राज्ञः किंजल्कैरिव पूरितम् ॥ ३७९ ।।<br>
भुजानां भूपतिस्तत्र सारं ज्ञातुं तरङ्गिणीम् ।<br>
धृत्वा चकार सावेगं प्रतिस्रोतः पराङ्मुखाम् ॥ ३८० ॥<br>
निरुद्धा बलिना तेन प्रवृद्धेन महाम्भसा ।<br>
मन्युनेव परावृत्ता सा जगाम यथागतम् ।। ३८१ ॥<br>
अर्धे सलिलकल्लोलदुकूलवलिता सरित् ।<br>
अर्धे भग्नतटे श्रेणीहृततोयांशुकाभवत् ।। ३८२ ॥</p>
<hr>
<p>१. &lsquo;तार&rsquo; क-ख. २. &lsquo;नग्न&rsquo; शा०.</p>
<p>इतः सहस्रगुणिता प्रापाथ तनुतामितः ।<br>
तुल्यं मेघागमशरद्विरक्तेन बभूव सा ॥ ३८३ ॥<br>
राज्ञा भुजसहस्रेण रुद्धा सागरगामिनी ।<br>
मुखं वर्त्मसहस्रेण दत्त्वा दत्त्वा न्यवर्तत ।। ३८४ ॥<br>
तटी भग्नवरोद्याना तस्याः कूलंकषैर्जलैः ।<br>
तन्मार्गगामिनी दूरात्सा सर्वजनवर्जिता ॥ ३८५ ॥<br>
बभ्राम रावणाज्ञेव पुण्याश्रमविनाशिनी ।<br>
तां रावणकृतां पूजामुन्मत्तेव विशृङ्खला ॥ ३८६ ॥<br>
जहार वीचिहस्तैः सा स्फीतफेनाट्टहासिनी ।<br>
हृतपूजां नदी रक्षश्चक्षुषा क्षणमैक्षत ॥ ३८७ ॥<br>
ईर्ष्यालुरिव सोत्सेका दयितामपकारिणीम् ।<br>
क्षुभितां नर्मदां दृष्ट्वा निर्विकारामिव स्थिताम् ॥ ३८८ ।।<br>
दिदेश संज्ञया ज्ञातुं रावणः शुकसारणौ ।<br>
तौ गत्वा तटिनीमध्ये रोद्धारं सलिलं भुजैः ।। ३८९ ॥<br>
वृतं कान्तासहस्रेण दृप्तं ददृशतुर्नुपम् ।<br>
तौ तु दृष्ट्वा समभ्येत्य दशकन्धरसूचतुः ॥ ३९० ॥<br>
निरुद्धा कार्तवीर्येण परावृत्ता तरङ्गिणी।<br>
पौलस्त्यः सुचिरान्विष्टं स्थितं श्रुत्वा महीपतिम् ।। ३९१ ॥<br>
अमर्षहर्षसंपूर्णः सानुगस्तां ययौ भुवम् ।<br>
स तस्य सचिवानेत्य जगाद समरोन्मुखः ॥ ३९२ ॥<br>
क्व स राजार्जुनो नाम सहस्रभुजदुर्मदः ।<br>
दशाननोऽहं युद्धार्थी रसेन स्वयमागतः ॥ ३९३ ॥<br>
न सेहे त्रिजगत्यस्मिन्बीरमानोन्नतं जनम् ।<br>
इति ब्रुवाणं सावेगं मन्त्रिणस्तं बभाषिरे ॥ ३९४ ॥<br>
स्वैरं स्थितो नरपतिः कान्ताकेलिकुतूहली ।<br>
दृश्यो भवति नास्माकं कालेऽस्मिन्मदनिर्भरः ॥ ३९५ ॥</p>
<p>युद्धस्यावसरो नायं क्षपामेकां क्षमस्व नः ।<br>
नायं विबुद्धो युद्धेन प्रातर्गन्तासि भूपतेः ॥ ३९६ ॥<br>
एतदाकर्ण्य पौलस्त्यस्तानाजसचिवान्बली ।<br>
चकार सानुगश्छन्नान्धोराभिः शरवृष्टिभिः ॥ ३९७ ।।<br>
ततः श्रुत्वा नरपतिर्दशाननमसंभ्रमः ।<br>
युद्धार्थिनं समायातमुन्ममज्ज जलान्तरात् ॥ ३९८ ॥<br>
स स्तम्भभुजसंभारः प्रांशुः कनकसप्रभः ।<br>
हेमवृक्षसहस्राङ्कः स सुमेरुरिवाबभौ ॥ ३९९ ॥<br>
मदोद्धतः समादाय गदां जाम्बुनदाङ्गदः ।<br>
समभ्यधावत्तेजस्वी राक्षसेन्द्र क्षितीश्वरः ।। ४०० ॥<br>
तस्मै प्रहस्तश्चिक्षेप मुशलं ज्वलनाकुलम् ।<br>
जग्राह गदया तच्च सावेगं पृथिवीपतिः ॥ ४०१ ॥<br>
प्रहस्तस्ताडितस्तेन गदया वनवेगया ।<br>
वमन्मुखेन रुधिरं पपात भुवि मूर्छितः ॥ ४०२ ।।<br>
तत्तोऽभूदुद्धतं युद्धं नरराक्षसराजयोः ।<br>
मही यच्चरणन्यासैरुन्ममज ममज्ज च ॥ ४०३ ॥<br>
गदाभिघातप्रभरश्रान्तं युध्यमानयोः ।<br>
तयोः सावेगनिर्घोषैः प्रलयाश्रभ्रमोऽभवत् ।। ४०४ ॥<br>
गदाप्रहारनिष्पिष्टरत्नाभरणवह्निना।<br>
व्याप्तौ तौ रेजतुवीरौ सविद्योता इवाचलौ ।। ४०५ ॥<br>
ततः क्षितिपतिः क्षिप्रं सर्वप्राणेन तां गदान् ।<br>
अपातयन्महावेगां राक्षसेन्द्रस्य वक्षसि ॥ ४०६ ॥<br>
रावणस्योरसि दृढे सा पणात द्विधा गता ।<br>
अपमृत्युं धनुर्मात्रं राक्षसो निषसाद च ॥ ४०७ ॥<br>
तं मूर्छितं निपतितं बद्धा जग्राह भूपतिः ।<br>
सुरैः स साधुशब्दाभिः पूजितः पुष्पवृष्टिभिः!॥ ४०८ ।।</p>
<hr>
<p>१. &lsquo;दुष्कृतं&rsquo; शा०.</p>
<p>बन्धनं पवनस्येव समुद्रस्येव शोषणम् ।<br>
आकर्षणमिवार्कस्य सुमेरोरिव पातनम् ॥ ४०९ ॥<br>
दशग्रीवस्य दृष्ट्वैव ग्रहणं क्रोधमूर्छिताः ।<br>
प्रहस्तमारीचिमुखा योद्धमभ्याद्रवन्मुहुः ॥ ४१० ॥<br>
तान्स विद्राव्य तरसा दीप्ताभिः शरवृष्टिभिः ।<br>
बद्धं रावणमादाय प्रविवेश निजां पुरीम् ॥ ४११ ॥<br>
इति रावणग्रहणम् ॥ १३ ॥<br>
पौत्रस्य ग्रहणं श्रुत्वा कथ्यमानं सुरैदिवि ।<br>
कम्पमान इव स्नेहात्पुलस्त्यः स्वयमाययौ ।। ४१२ ।।<br>
तेनार्थितो नरपतिर्मुनिना ब्रह्मसूनुना ।<br>
तत्याज रावणं बन्धात्सख्यं कृत्वाग्निसाक्षिकम् 11.४१३ ॥<br>
न विश्वासः प्रभावेऽस्ति दों मानाशतिः परम् ।<br>
को जानीते विकाराणां विधेरेव हि संनिधिम् ॥ ४१४ ॥<br>
धनिभ्यो धनिनः सन्ति वादिभ्यः सन्ति वादिनः ।<br>
बलिभ्यो बलिनः सन्ति तस्माद्दर्प विवर्जयेत् ॥ ४१५ ॥<br>
गुणानां संपदां लोके यशसामथ तेजसाम् ।<br>
अविच्छिन्नः प्रकर्षोऽयमुपर्युपरि वर्तते ॥ ४१६ ॥<br>
इति रावणमोक्षः ॥ १४ ॥<br>
बलाधिकान्बाधमानः पुनर्भुवि चचार सः ।<br>
प्रशाम्यति प्रभावो हि देहेन सह देहिनाम् ॥ ४१७ ॥<br>
स शौर्याभ्यधिकं श्रुत्वा वालिनं वानरेश्वरम् ।<br>
तूर्णं जगाम युद्धार्थी किष्किन्धां सचिवैः सह ॥ ४१८ ॥<br>
तं बालिवधसंनद्धं दर्पदुद्धतवादिनम् ।<br>
तारानुजोऽवदद्धीरस्तारो वानरयूथपः ॥ ४१९ ॥<br>
संध्यामुपासितुं वाली यातोऽम्बुधिचतुष्टयम् ।<br>
क्षणं तिष्ठ पुरस्तस्य दर्पं निक्षिप्य यास्यसि ॥ ४२० ॥</p>
<hr>
<p>१. &lsquo;शस्त्र&rsquo; शा.</p>
<p>एता वालिहतानेकवीरककालमालिताः।<br>
दिशो बिभ्रति पौलस्त्य कापालिकवधूव्रतम् ।। ४२१ ॥<br>
मृत्युना यदि ते मैत्री यदि लममरो वरात् ।<br>
तथापि वालिनं प्राप्य कथाशेपो भविष्यसि ॥ ४२२ ॥<br>
सोत्कण्ठेनेव कालेन हृष्टश्चेन्न प्रतीक्षसे ।<br>
तदितः स्वेच्छया गच्छ सक्षणो दक्षिणार्णवम् ॥ ४२३ ॥<br>
इति ब्रुवाणं कुपितस्तारं निर्भत्स्य रावणः ।<br>
पुष्पकेण ययौ तूर्णं संध्यायां दक्षिणार्णवम् ॥ ४२४ ॥<br>
स तत्र संध्याध्यानस्थं वालिनं मलिनाशयः ।<br>
दृष्ट्वा जिघृक्षन्निःशब्दं पद्भ्यामनुययौ शनैः ॥ ४२५ ॥<br>
लोचने किंचिदुन्मील्य वाली हेमाचलोपमः ।<br>
विलोक्य रावणं पश्चान्न चचाल जपत्रतः ।। ४२६ ॥<br>
अभिप्रायं स विज्ञाय रावणस्य महाभुजः ।<br>
तं जग्राह तपस्यान्ते सुपर्ण इव पन्नगम् ॥ ४२७ ॥<br>
लम्बबाहुवनं वाली कक्षायां राक्षसेश्वरम् ।<br>
कृत्वा स्वमुत्पपाताशु नखैरुल्लेखकारिणम् ॥ ४२८ ॥<br>
तमाद्रवन्तं गगने क्रुद्धाः पौलस्त्यमन्त्रिणः ।<br>
वालिवेगानलहताः पेतुर्मेधा इव क्षितौ ।। ४२९ ।।<br>
स समुद्रत्रये संध्यामर्चयित्वा यथाविधि ।<br>
अश्रान्तः स्वपुरं प्राप कक्षानिक्षिप्तराक्षसः ।। ४३० ।।<br>
विमुच्य रावणं तत्र वाली स्मितसिताननः ।<br>
उवाच कस्त्वं केनेह विन्यस्तः कथमागतः ॥ ४३१ ॥<br>
सोपहासं निशम्यैतद्वचनं राक्षसेश्वरः ।<br>
श्रमश्वासाकुलतनुः प्रोवाच चूर्णितेक्षणः ॥ ४३२ ॥<br>
अहो बलमसामान्यमहो व्रतगतिः परा ।<br>
तवाप्रतिमसत्त्वस्य येन बद्धोऽलि रावणः ॥ ४३३ ।।</p>
<hr>
<p>१. &lsquo;जप&rsquo; इति भवेत्.</p>
<p>वक्ति तार्क्ष्योपमां कस्ते लज्जेवाविलतुल्यता ।<br>
यदि वा साम्यविरहान्मनसैवोपमीयते ॥ ४३४ ॥<br>
दंशवन्मां समादाय त्वदन्यः को नु दिक्त्रये ।<br>
क्षणेन भ्राम्यति व्यक्तमवधिर्नास्ति तेजसाम् ।। ४३५ ॥<br>
अहो सुविपुलेऽप्यस्मिन्संसारे विवुधाद्भुते ।<br>
रोमाञ्चकारिचरितो न दृष्टो त्वद्विधो जनः ॥ ४३६ ॥<br>
लज्जा भवेन्मम परं यदि स्यात्त्वत्समोऽपरः ।<br>
एकस्यैव तु शक्तिः कैर्लक्ष्यते ते विधेरिव ॥ ४३७ ॥<br>
अविच्छिन्नधनप्राणं सख्यमस्तु मम त्वया ।<br>
इत्युक्त्वा तेन सौहार्दं स चकाराग्निसाक्षिकम् ॥ ४३८ ।।<br>
मासं वालिगृहे स्थित्वा पूज्यमानो दशाननः ।<br>
जगज्जयाय सचिवैस्तैः समेत्यार्थितो ययौ ।। ४३९ ॥<br>
एवं त्रैलोक्यजयिनो वालिनो वलशालिना ।<br>
गोष्ठीषु दशकण्ठस्य स्मृतपात्रकृतं यशः ॥ ४४० ॥<br>
सर्गायैव नमस्तस्मै यसिन्काले मनोमुपाम् ।<br>
अद्भुतानामनित्यानां परिसंख्या न विद्यते ॥ ४४१ ।।<br>
इति वालिरावणसख्यम् ॥ १५ ॥<br>
तं मर्त्यलोके वीराणां वधायैव कृतक्षणम् ।<br>
ददर्श नारदो मेघारूढः पुष्पकवाहनम् ॥ ४४२ ।।<br>
सोऽब्रवीत्तिष्ठ पौलस्त्य प्रियं मे तव दर्शनम् ।<br>
यत्त्वं सर्वास्ववस्थासु युद्धान्न विरतः क्वचित् ॥ ४४३ ॥<br>
हरिणा दैत्यसंहारे ताक्ष्येण फणिभक्षणे ।<br>
त्वया जगज्जये चास्मिंस्तोषितोऽहं कुतूहली ॥ ४४४ ।।<br>
कि मिथ्या मर्त्यनिधने प्रयत्नोऽयं तवाधिकः ।<br>
अनिशं येन जागर्ति संक्षयाय स्वयं यमः ॥ ४४५ ॥<br>
जातः प्रजापतिकुले मानुषान्सा वृथावधीः ।<br>
एते हि निहता एव मर्त्या मरणधर्मिणः ॥ ४४६ ॥</p>
<p>पदे पदे सुखोत्सेकदुःखदैन्यभयार्दिताः ।<br>
मूढाः संसारिणः सर्वे धीमतां करुणास्पदम् ॥ ४४७ ।।<br>
यमवक्त्रं विशन्त्येते नदीवेगा इवार्णयम् ।<br>
तस्मिन्नेव जिते सर्वे जगज्जाने त्वया जितम् ।। ४४८॥<br>
नारदेनेत्यभिहितस्तथेत्युक्त्वा दशाननः ।<br>
प्रतस्थे सचिवैः सार्धं जेतुं वैवस्वतं जवात् ॥ ४४९ ॥<br>
शमनं सर्वभूतानामीश्वरं रक्षसां कथम् ।<br>
जेष्यतीत्यद्भुताक्रान्तो नारदोऽपि ययौ पुनः ।। ४५० ॥<br>
स गत्वा रावणोद्योगं यमाय च न्यवेदयत् ।<br>
तत्क्षणं चार्कसंकाशं पुष्पकं समदृश्यत ।। ४५१ ।।<br>
प्रविशन्पुष्पकारूढः पौलस्त्यः प्रेतभूमिषु ।<br>
ददर्श जन्मनिर्माणकर्मवर्मावृतं जनम् ।<br>
करपत्रशिलापाततप्तसैकतपीडितम् ॥ ४५२ ॥<br>
निमग्नान्पूयविस्तासृक्सारवैतरणीजले ।<br>
गिरिसंघनिष्पिष्टान्वनकण्टकपाटिताम् ॥ ४५३ ॥<br>
तप्ततैलवसाकुम्भकाथ्यमानार्थविग्रहान् ।<br>
शस्त्रतुण्डखगाकृष्टजिह्वानयननासिकान् ॥ ४५४ ।।<br>
ज्वालास्तम्भपरिष्वङ्गविलीनमलिनाङ्गकान् ।<br>
ताडितानुल्मुकैः शूलमुसलपासमुद्गरैः ॥ ४५५ ॥<br>
दृष्टा दुष्कृतिनस्तत्र नरकायर्तमूर्छितान् ।<br>
सुकृतोज्वलदेहांश्च रुचिराभरणलजः ॥ ४५६ ॥<br>
दिव्योद्यानगृहामोगसंभोगसुखभागिनः ।<br>
जगद्वितिमिरं सर्व तं देशं पुष्पकांशुभिः ॥ १५७ ।।<br>
प्रभावशक्त्या पौलस्त्यः सर्वानार्तप्रलापिनः ।<br>
उज्जहार हताशेष किंकरो रौरवान्तरात् ॥ ४५८ ॥<br>
मोक्षिते राक्षसेन्द्रेण निरयात्सर्वतो जने ।<br>
बभूव तुमुलः शब्दः संभृतो यमसद्मनि ॥ ४५९ ॥</p>
<p>ततः शमननिष्ठाभिरनिष्टाभिः शरीरिणाम् ।<br>
सेनाभिर्घोररूपाभिर्युद्धं रक्षःपतेरभूत् ॥ ४६० ॥<br>
तस्यास्त्रवृष्टिभिर्व्योम्नि पुष्पकं शकलीकृतम् ।<br>
प्रजापतिवरोदग्रमभून्नवनवं पुनः ।। ४६१ ॥<br>
दीप्तास्त्रवलयव्याप्तः में सानुगो राक्षसेश्वरः ।<br>
अस्त्रं पाशुपतं क्रुद्धः संदधे रुधिरोक्षितः ॥ ४६२ ।।<br>
तेनास्त्रेण प्रयातेऽथ सैन्ये सपदि भस्मसात् ।<br>
स्वयं विनिर्ययौ मृत्युकालाभ्यां सहितो यमः ॥ ४६३ ॥<br>
तस्मिन्मूतेन दण्डेन सह स्यन्दनमास्थिते ।<br>
विश्वक्षयभयात्क्षिप्रं चकम्पे भुवनत्रयी ॥ ४६४ ॥<br>
तं दृष्ट्वा रावणामात्याः क्रोधदीप्तं रथे स्थितम् ।<br>
निमीलिताक्षाः संत्रासाद्तसत्त्वा विदुद्रुवुः ॥ ४६५ ॥<br>
ततः प्रवृत्ते संग्रामे यमरावणयोः क्रुधा ।<br>
सुरा द्रुहिणरुद्रेन्द्रमुख्यास्तत्प्रेक्षितुं ययुः ।। ४६६ ॥<br>
सप्तरात्रमभूद्युद्धं निर्विशेष तयोमिथः ।<br>
दिव्यास्त्रशस्त्रज्वलनज्वालाजटिलिताम्बरम् ॥ ४६७ ॥<br>
यमस्य रावणशरैश्छाद्यमानतनोर्मुखात् ।<br>
रक्ताशोक इवोत्फुल्लः क्रोधवहिरजायत ॥ ४६८ ॥<br>
तं मृत्युरवदत्कोपाद्विनिष्पिष्य करे करम् ।<br>
अनुजानीहि मामेकं रक्षःपातकसंक्षये ॥ ४६९ ॥<br>
त्वमेव वेत्सि यद्येता युगान्तेषु मदोत्कटाः ।<br>
दंष्ट्राः सुरासुरग्रामरोमन्थशिथिलीकृताः ॥ ४७० ॥<br>
न तं पश्यामि नागेषु नरेपु त्रिदशेषु वा ।<br>
यमदंष्ट्राघटीयन्त्रान्मुक्तो यः स्वास्थ्यमागतः ॥ ४७१ ॥<br>
हिरण्यकशिपुत्रः शम्बरो नमुचिर्मधुः ।<br>
व्यग्रस्य मे जगद्ग्रासक्षणेनैकेन विस्मृताः ॥ ४७२ ॥</p>
<p>एष त्वामुद्यतो वालः कियान्मे क्षणदाचरः ।<br>
स्वयं विमुञ्च संरम्भं मया स्पृष्टो न जीवति ॥ ४७३ ॥<br>
इति मृत्युवचः श्रुत्वा विश्वसंयमनो यमः ।<br>
पश्य मे बलमित्युक्त्वा स्वयं रावणमाद्रवत् ।। ४७४ ॥<br>
तदग्रे मुद्गरो घोरः पाशश्च विपुलत्विपः ।<br>
कम्पमानेषु लोकेषु संनिधानं प्रचक्रतुः ॥ ४७५ ।।<br>
ततः कोपात्समुद्यम्य दण्डं दण्डधरो जवात् ।<br>
अभिद्रुते दशमुखे खयं ब्रह्मा समाययौ ।। ४७६ ॥<br>
सोऽब्रवीन्मद्वराद्दृप्तस्तव वध्यो न रावणः ।<br>
अमोघः सर्वभूतानां कृतो दण्डः क्षयाय च ॥ ४७७ ॥<br>
निहते वा दशमुखे दण्डे वा मोघतां गते ।<br>
असत्यं मामुभयतः स्पृशेत्स्थितिविनाशकृत् ॥ ४७८ ॥<br>
इति साक्षाद्भगवता ब्रह्मणाभिहतो यमः ।<br>
सर्वं तथेति संचिन्त्य सरथोऽन्तरधीयत ।। ४७९ ॥<br>
लब्धलक्षे दशग्रीवे याते यमजयोजिते ।<br>
अधोमुखा नारदेन सह देवा दिवं ययुः ॥ ४८० ॥<br>
इति यमविसर्गः ॥ १६ ॥<br>
ततो जलधिमार्गेण पातालं राक्षसेश्वरः ।<br>
विशालं व्यालकलिलं प्रविश्य सचिवैः सह ॥ ४८१ ॥<br>
जित्वा बलाद्भोगवतीं पुरी वासुकिपालिताम् ।<br>
गत्वा मणिमयीं दैत्यनगरी रतभासुराम् ।<br>
निवातकवचैः सार्धे वत्सरं युयुधे युधि ॥ ४८२ ।।<br>
तेषां तत्र च संग्रामे तुल्ये तुल्यबलौजसाम् ।<br>
ब्रह्मवाक्यात्कृतं सख्यं प्रीत्यै पावकसाक्षिकम् ॥ ४८३ ॥</p>
<hr>
<p>१. &lsquo;तस्याग्रे शा०. २. &lsquo;द्विपः शा०.</p>
<p>३. &lsquo;मणि&rsquo; शा.</p>
<p>पूज्यमानः स्थितो वर्षं तेषां वेश्मनि रावणः ।<br>
तेभ्यो दुर्नयमायानामेकोनं शतमाप्तवान् ॥ ४८४ ॥<br>
अथाश्मनगरे हत्वा दैत्यानन्यान्सहस्रशः ।<br>
प्राप कैलाससंकाशं शुभं वरुणमन्दिरम् ॥ ४८५ ॥ .<br>
यत्र सा सुरभिर्नाम संज्ञा दिव्योपधिप्रसूः ।<br>
स्थिता चन्द्रामृतोत्पत्तेर्जननी क्षीरवारिधः ॥ ४८६ ॥<br>
तत्रामान्यान्स पप्रच्छ व स राजा जलेश्वरः ।<br>
युद्धार्थी निर्जितयमः प्राप्तोऽहं रावणः खयम् ॥ ४८७ ।।<br>
इति वादिनि सावेगं सानुगे राक्षसेश्वरे ।<br>
अभूत्संनाहसंरम्भस्तुरङ्गरथदन्तिनाम् ॥ ४८८ ।।<br>
ततः सलिलनाथस्य रथे वीराः प्रहारिणः ।<br>
पुत्राः पौत्राश्च सामात्याः सैन्येन सह निर्ययुः ॥ ४८९ ॥<br>
तेषां युद्धमभूत्खड्गप्रभापटलपल्लवम् ।<br>
भिन्नोरुमुक्ताकुसुमं कृत्तवीरशिरःफलम् ॥ ४९० ॥ .<br>
दारिते वरुणानीके रावणेन प्रमाथिना।<br>
पुष्करप्रमुखा व्योम विविशुवरुणात्मजाः ॥ ४९१ ।।<br>
रथिभिः पुष्करैस्तस्य तैर्लङ्काधिपतेरभूत् ।<br>
युद्धं विपुलशस्त्रास्त्रज्वालालोलरसातलम् ।। ४९२ ॥<br>
तेषां महोदरः क्षिप्रं रथात्पृथुपराक्रमः ।<br>
तान्ममाथ गिरिस्फारान्गदया रिपुभङ्गदः ॥ ४९३ ॥<br>
रणे वरुणपुत्रेषु भग्नेषु भुजशालिनाम् ।<br>
रावणं वरुणामात्यः प्रभासः खयमभ्यधात् ॥ ४९४ ॥<br>
अलं युद्धेन पौलस्त्य न स्थितो यादसां पतिः ।<br>
गान्धर्वं निखिलं श्रोतुं ब्रह्मलोकमितो गतः ।। ४९५ ॥</p>
<hr>
<p>१. &lsquo;मायानां शतमेकं समाप्तवान्&rsquo; इति रामायणे. २. ' भि&rsquo; क-ख. &lsquo;क्षरन्ती च
पयस्तन सुरभि गामवस्थिताम्&rsquo; इति रामायणे. ३. &lsquo;स्वधा&rsquo; इति भवेत. ४. &lsquo;महासः&rsquo;</p>
<p>इति रामायणे.</p>
<p>श्रुत्वैतद्वरुणं जित्वा तत्पुरं दशकन्धरः ।<br>
वीरश्चचाल पाताले लब्धलक्षः सहानुगः ॥ ४९६ ॥<br>
ततश्चारुतरं हेमरुचिरं रत्नमन्दिरम् ।<br>
हसन्तमिव संसक्तव्यक्तमौक्तिकजालकैः ॥ ४९७ ॥<br>
ददर्श चन्द्रकान्तोरुशेखरं रावणः स्थितम् ।<br>
अपरेणैव रूपेण पाताले स्फटिकाचलम् ॥ ४९८ ॥<br>
कस्येदमिति तेनाशु प्रहस्ते प्रेरिते पुरः ।<br>
प्रविश्य सप्तकक्षाभिः ज्वालामन्तर्व्यलोकयत् ॥ ४९९ ।।<br>
तन्मध्ये पुरुषं दीप्तं मौलिनं हेममालिनम् ।<br>
तदालोकेन जातेन हासेन महता मुहुः ॥ ५०० ।।<br>
कुर्वाणं धैर्यविध्वंससाध्वसायासकारिणा ।<br>
दृष्ट्वा प्रहस्तो निर्गत्य रावणाय न्यवेदयत् ॥ ५०१॥<br>
पुष्पकादवरुह्याथ प्रविश्य दीप्तभूपणम् ।<br>
ददर्श द्वारि पौलस्त्यः पुरुपं मुशलायुधम् ॥ ५०२ ॥<br>
तं दृष्ट्वा जातरोमाञ्चः स साकम्पो व्यचिन्तयत् ।<br>
चिन्ताकुलं स पुरुषः प्रोवाच धननिःस्वनः ।। ५०३ ।।<br>
युद्धार्थिनं त्वामायातं जानामि जगतां रिपुम् ।<br>
अत्राहं बलिरत्रास्ते केन युद्धं समीहसे ॥ ५०४ ॥<br>
एतद्दशाननः श्रुत्वा कोपकण्टकिताकृतिः ।<br>
बलिना योद्भुमिच्छामीत्युक्त्वैवान्तरमाविशत् ।। ५०५ ॥<br>
स ददर्श वलिं तत्र पवित्रचरितव्रतम् ।<br>
विभवे भुवनव्यापी वैश्वरूप्यं चमार यः ॥ ५०६ ॥<br>
यस्य त्यागसमुद्भूता लाध्यस्य तनुता श्रियः ।<br>
आर्थिभिः खिन्नशाखस्य चन्दनस्यैव शोभते ।। ५०७ ॥<br>
दानेनातिप्रमाणेन यस्य वद्धस्य विष्णुना ।<br>
विविक्तं त्रिषु लोकेषु भ्रमति स्वेच्छया यशः ॥ ५०८ ।।</p>
<hr>
<p>१. &lsquo;पुनः&rsquo; शा०. २. &lsquo;शाला&rsquo; शा..</p>
<p>केनान्येन वदान्येन क्रियतामुपमा बलेः ।<br>
त्यागेनात्युन्नतिं नीतो येन स्वल्पोऽपि याचकः ॥ ५०९ ॥<br>
स्पृहणीयैव समरे शूरस्येव विरूपिता ।<br>
तुल्यं(?) संपत्सहस्रेण दातुर्दानोद्भवा विपत् ॥ ५१० ॥<br>
तं दृष्ट्वा तेजसां राशिं प्रगल्भोऽपि दशाननः ।<br>
अभून्निष्प्रतिभः प्राप्य मूल् विद्वत्सभामिव ॥ ५११ ॥<br>
तमुत्सङ्गे समारोप्य दूरागमनकारणम् ।<br>
प्रीतिप्रसारितोष्ठाग्रः पप्रच्छ स्वच्छधीर्वलिः ॥ ५१२ ॥<br>
तं रावणोऽवदद्बद्धं श्रुत्वाहं त्वां मुरारिणा ।<br>
शक्तः प्राप्तोऽस्मि मोक्षाय निर्जिताशेषनिर्जरः ॥ ५१३ ॥<br>
दशास्यवचनं श्रुत्वा हासोल्लाससिताननः ।<br>
उवाच रुचिरं कुर्वन्पाताले चन्द्रिका बलिः ॥ ५१४ ॥<br>
एष द्वारि स्थितः श्यामः किरीटी दीर्घकुण्डलः ।<br>
पुरुषः शाश्वतः श्रीमान्बद्धोऽहं येन लीलया ॥ ५१५ ॥<br>
मधुकैटभमुख्यास्ते हिरण्याक्षपुरोगमाः ।<br>
तस्योदरदरीं सर्वे प्रविष्टाः कालरूपिणः ॥ ५१६ ॥<br>
एष स्रष्टा च संहर्ता विश्वरूपः सनातनः ।<br>
यं मोक्षगामिनः सिद्धा यतयः पर्युपासते ॥ ५१७ ॥<br>
सर्वात्मा भगवानेप प्रत्यक्षोऽपि न दृश्यते ।<br>
प्रकाशबन्धुर्मोहान्धैः सहस्रांशुरिवाम्बरे ॥ ५१८ ॥<br>
तं जेतुं तव संकल्पो हास्य कस्य न जायते ।<br>
पूर्णेन्दुयाच्ञा रुदिते(?) बालस्येव फलाशया ॥ ५१९ ॥<br>
इत्युक्त्वा बलिना श्रुत्वा ततो निर्गत्य रावणः ।<br>
न तं ददर्श पुरुषं देहस्थमिव मूढधीः ॥ ५२० ॥<br>
स समुन्मज्य पातालात्तेनैवाम्बुधिवर्मना ।<br>
शशाङ्कलोकं निःशङ्कः प्रतस्थे जेतुमञ्जसा ॥ ५२१ ॥<br>
इति पातालविजयः ॥ १७ ॥</p>
<hr>
<p>१. वामनोऽप्युरुक्रमतां नीत इति भावः.</p>
<p>व्योम्नि व्रजन्विमानेन मेरुशृङ्गमवाप्य सः ।<br>
विमानान्यर्कवर्णानि पश्यन्सुकृतिनां पुरः ॥ ५२२ ।।<br>
पप्रच्छ विस्मितस्तेषां प्रभाव पर्वतं मुनिम् ।<br>
स पृष्टो दशकण्ठेन देवर्षिस्तमभाषत ।। ५२३ ॥<br>
एष सूर्यपथोत्तीर्णः संन्यासी मोक्षमास्थितः ।<br>
भासुरः सोमपश्चायं ब्रह्मवादी रथे स्थितः ॥ ५२४ ॥<br>
अयं शक्राधिकैश्वर्यो रणानलहुताकृतिः ।<br>
अयं सुवर्णदः श्रीमानेते सुकृतिनः परे ॥ ५२५ ॥<br>
मान्धाता चैव राजर्पिविवखानिव राजते ।<br>
एतदाकर्ण्य पौलस्त्यः स्वर्गमार्ग व्यगाहत ॥ ५२६ ॥<br>
विजेतुं भूपतेस्तन तेनाहूतस्य मानिनः ।<br>
बभूव सुमहद्युद्धं जम्भेनेव शचीपतेः ॥ ५२७ ॥<br>
तस्मिन्नस्त्रास्त्रसंघघट्टिताशेषदिक्तटे ।<br>
संहारो(?)घोरसमरे भुवनानि चकम्पिरे ॥ ५२८ ॥<br>
ततः पाशुपतं राजा क्षीणे दिव्यास्त्रमण्डले ।<br>
अस्त्रं जग्राह येनाभूत्रिजगत्क्षोभविभ्रमः ।। ५२९ ॥<br>
तां युद्धभुवमभ्येत्य महपिंप्रवरौ तयोः ।<br>
पुलस्त्यगालवौ सख्यं चक्रतुर्विश्वशान्तये ॥ ५३० ॥<br>
इति मान्धातृयुद्धम् ॥ १८ ॥<br>
ततो दशसहस्राणि योजनानां मरुत्पथम् ।<br>
प्रथमं हंसमालाङ्कं जगामाक्रम्य रावणः ।। ५३१ ।।<br>
तत्तुल्यमपरं वातस्कन्धमाचक्रमे जवात् ।<br>
आग्नेयाः पक्षिणो ब्राह्मा त्रिविधा यत्र वारिदाः ।। ५३२ ॥<br>
तृतीयं धाम सिद्धानां तुर्थ भूतगणाश्रितम् ।<br>
पञ्चमं दिन्द्विपक्षिप्तगङ्गाम्बुहिमशीकरम् ॥ ५३३ ।।<br>
षष्ठं सुपर्णनिलयं सप्तमं मुनिसेवितम् ।<br>
अतिक्रम्य दशग्रीवः स्फीतां च व्योमवाहिनीम् ॥ ५३४ ।।</p>
<p>अशीति योजनानां तु सहस्राणीन्दुमण्डलम् ।<br>
शतलक्षांशुविषदं भयदं प्राप्य रावणः ।। ५३५ ॥<br>
पपात सानुगस्तत्र यत्स शीतसमाहतः ।<br>
सा कापि महती शक्तिर्हिमस्य दहनामिका ॥ ५३६ ॥<br>
तं प्रहस्तोऽवदद्दन्तवाद्यप्रस्खलिताक्षरः ।<br>
निवर्तस्व दशग्रीव निधनायेह संनिधिः ॥ ५३७ ।।<br>
श्रुत्वैतत्कोपसंतप्तः पौलस्त्यः सोममण्डले ।<br>
चिक्षेप दीप्तान्नाराचान्प्राप्तजीवितसंशयः ॥ ५३८ ।।<br>
ततः स्वयं समभ्येत्य स्वयंभूस्तमभापत ।<br>
इतः पुत्र निवर्तख संरम्भ मा कृथाः परम् ॥ ५३९ ॥<br>
प्राणक्षये स्वरक्षार्थं मन्त्रराजं गृहाण च ।<br>
रौद्रं नामाष्टकशतं विजयो येन लभ्यते ॥ ५४० ॥<br>
शिवः शिवग्रदो लोके भवो भवविनाशनः ।<br>
हरः क्लेशहरो देवः शिवः सर्वार्थसिद्धिदः ॥ ५४१ ॥<br>
विभुः स्वयंभूर्भगवान्भर्गः सर्गलयोदयः ।<br>
शंभुः स्तम्भितजम्भारिभुजस्तम्भो महेश्वरः ॥ ५४२ ॥<br>
सर्वदेवमयो वेत्ता विदितो वेदवादिनाम् ।<br>
योगज्ञो योगिनां ध्येयः परमात्मा सनातनः ॥ ५४३ ॥<br>
भूतकृद्भूतहृद्भूतभर्ता भूतिसिताकृतिः ।<br>
स्तोत्रेणानेन विश्वेशः शंकरः परितुष्यति ॥ ५४४ ॥<br>
इत्युक्त्वा राक्षसेन्द्राय नामाष्टशतकं विधिः ।<br>
दत्त्वा जगाम भगवान्सिद्धर्पिगणवन्दितः ॥ ५४५ ॥<br>
इति सोमलोकगमनम् ॥ १९ ॥<br>
ततः प्रभृति निवृत्तो वरदृप्तो दशाननः ।<br>
जहार सुरगन्धर्वनागर्किनरकन्यकाः ॥ ५४६ ॥</p>
<hr>
<p>१. &lsquo;धर्म&rsquo; शा०.</p>
<p>बलाधिकः समादाय कलत्राणि दिवौकसाम् ।<br>
ययौ तत्कर्मणा क्रन्दसंपूरितदिगन्तरः ॥ ५४७ ॥<br>
परदारोत्सुकः पापः परदारापहारकः ।<br>
क्षयं प्रयास्यतीत्यूचुस्तं सुरासुरयोपितः ॥ ५४८ ॥<br>
ततो जगज्जयोद्भूतः सदाभरणविग्रहः ।<br>
संपूर्णविग्रहः प्राप लङ्कां राक्षसकुञ्जरः ।। ५४९ ।।<br>
अथ शूर्पणखा नाम तत्र लङ्कापतेः वसा ।<br>
निपत्य पादयोर्दुःखाद्वाष्पाम्बुवदनावदत् ॥ ५५० ॥<br>
अहो बत महाराज त्रैलोक्यजयिना त्वया ।<br>
उचितं श्लाघनीयं च बन्धुकार्य महत्कृतम् ।। ५५१ ॥<br>
सुहृदामुपकाराय बन्धूनामुदयाय च ।<br>
अर्थ्यते विभवः सद्भिर्भोजनं कस्य दुर्लभम् ॥ ५५२ ॥<br>
विश्वप्रसिद्धयशसा भुवनप्रभविष्णुना ।<br>
विभवे संविभागार्हः पतिमें निहतस्त्वया ॥ ५५३ ॥<br>
कालेया नाम ये दैत्याः समरे निहतास्त्वया ।<br>
तेषां मध्ये मम पतिर्विद्युजिह्वो निपातितः ५५४ ॥<br>
श्रुत्वैतदप्रियं क्षिप्रं लज्जमानो दशाननः ।<br>
तां समाश्वास प्रोवाच राक्षसं मां विलोकयन् ॥ ५५५ ।।<br>
भ्राता ममाधिकगुणः प्रियो मातृस्वलुः सुतः ।<br>
पूजयिष्यति मद्वाक्यात्वरः स्वजननीमिव ।। ५५६ ।।<br>
मयास्य दण्डकारण्ये खं राज्यं प्रतिपादितम् ।<br>
निर्देशकारी वश्यश्च तत्रायं ते भविष्यति ।। ५५७ ॥<br>
याते भर्तरि नारीणां संभोगविभवे गते ।<br>
अयाच्ञा सुलभा वृत्तिः दुःखशूलापहारिणी ॥ १५८ ॥<br>
इत्युक्त्वा दण्डकारण्यं ससैन्यं दूपणानुगम् ।<br>
विससर्ज सुरारातिः खरं शूर्पणखां च ताम् ।। ५५६ ।।<br>
इति दण्डकारण्यप्रदानम् ॥ २० ॥</p>
<hr>
<p>१, &lsquo;कालकेया इति स्याताः&rsquo; इति रामायणे.</p>
<p>ततो निकुम्भिलां नाम लङ्कापर्यन्तकाननम् ।<br>
सोऽपश्यच्चैत्ययूषाङ्कं मेघनादकृतैर्मखैः ।। ५६० ॥<br>
पुत्रं कृष्णाजिनधरं स परिष्वज्य दीक्षितम् ।<br>
शुश्राव तव्यवसितं सर्वमौशनसाद्विजात् ॥ ५६१ ।।<br>
अग्निष्टोमोऽश्वमेधश्च ऋतुर्वहुसुवर्णकः ।<br>
राजसूयो गोसवश्च वैष्णवश्च सुतेन ते ॥ ५६२ ॥<br>
संप्राप्ता दुर्लभा यज्ञाः पूणे माहेश्वरे क्रतौ 1<br>
रणोपकरणं दिव्यं लब्धं रुद्रस्य शासनात् ॥ ५६३ ॥<br>
संप्राप्ता तामसी माया स यज्ञोऽद्य समाप्यते ।<br>
एतदाकर्ण्य पौलस्त्यः पुत्रमूचे स्मिताननः ।। ५६४ ।।<br>
न शोभनं कृतं वत्स यत्त्वया मम शत्रवः ।<br>
यज्ञेष्वभ्यर्चिता देवाः क्षये येषामहं स्थितः ॥ ५६५ ॥<br>
इत्युक्त्वा सह पुत्रेण राजधानी विवेश सः ।<br>
चक्रे शत्रुजिता सार्ध सैन्यं संनाहसंभृतम् ॥ ५६६ ॥<br>
विभीषणस्तु ता दृष्ट्वा हृतास्त्रिदशयोषितः ।<br>
उवाच भ्रातरं धीमान्पापाचारपराङ्मुखः ॥ ५६७ ॥<br>
त्रैलोक्यविजयो राजन्परदाराविमर्षिणः ।<br>
ऋतुर्न श्रोत्रियस्येव तवायं न विराजते ॥ ५६८ ॥<br>
निर्दयत्यागसंभोगैः क्षीयन्ते नैव संपदः ।<br>
श्रीलतामूलपरशुः प्राप्तो यावन्न दुर्नयः ।। ५६९ ॥<br>
श्रुतेन शोभते प्रज्ञा वाणी सत्येन शोभते ।<br>
शमेन शोभते विद्या लक्ष्मीः शीलेन शोभते ॥ ५७० ॥<br>
परित्यज्य कलत्राणि धाणि त्रिदिवौकसाम् ।<br>
स्वचिन्ता क्रियन्तां तावत्सदाचारानुवर्तिनी ॥ ५७१ ॥<br>
पुष्पोत्कटायास्तनया कन्या कुम्भीनसी बलात् ।<br>
मधुना राक्षसेनैव निशि नीता प्रमाथिना ।। ५७२ ॥</p>
<p>श्रुत्वैतत्क्रोधसंतप्तः श्वसन्नूचे दशाननः ।<br>
प्रबुद्धः कुम्भकणोंऽद्य मेघनादः कृतक्षणः ।<br>
गच्छामस्त्रिदशाञ्जेतुं लङ्का संरक्ष्यतां त्वया ॥ ५७३ ॥<br>
इत्युक्त्वा विपुलानीक: पौलस्त्यः सह मन्त्रिभिः ।<br>
निर्ययौ ककुभः कुर्वव्रजोजीमूतलाञ्छनाः ।। ५७४ ।।<br>
दैत्यैः सुरेन्द्रविद्वपादनुयातस्तरखिभिः ।<br>
पूर्व मधुपुरं गत्वा स ददर्शाग्रजां पुरः ॥ ५७५ ।।<br>
तया पादप्रणामेन भर्तृप्रीत्यार्थितो हि सः ।<br>
तद्वैधव्यानुपाताच विरराम मधोर्वधात् ।। ५७६<br>
तं स्वर्गविजयोद्योगे कृत्वा सेनापुरःसरम् ।<br>
स कैलासतटीं प्राप्य न्यपीदन्मुक्तवाहनः ।। ५७७ ॥<br>
इति सेनानिवेशः ॥ २१ ॥<br>
विश्रान्तकटके तस्मिन्स्फाटिके कटके गिरेः ।<br>
शृङ्गं विद्याधरीहर्म्यमारुरोह दशाननः ॥ ५७८ ॥<br>
अथ कर्पूरधवलः श्यामामुखविशेषकः ।<br>
प्राप तारापतिर्व्योम मानसे राजहंसताम् ॥ ५७९ ॥<br>
प्राप ज्योत्स्नाट्टहासेन स्पष्टतां स्फटिकाचलः ।<br>
बभौ चन्द्रोदयोद्भूतसुधाम्भोधिरिवापरः ।। ५८० ॥<br>
कुसुमामोदमुदिता बभ्रमुर्भमराः परम् ।<br>
तदा विरहिणीसृष्टा मूर्ताः कामाक्षरा इव ॥ ५८१ ।।<br>
पृष्टे कैलासशृशेषु चन्द्रस्य प्रतिविम्वितैः ।<br>
विम्बितैः प्रतिविम्बैश्च बभूवेन्दुमयं जगत् ।। ५८२ ।।<br>
घनैर्निशाकरालोकैर्नखोल्लेखसहैरिव ।<br>
घटिताः स्फाटिकेनेव शुभ्राः शुशुभिरे दिशः ॥ ५८३ ।।<br>
चन्द्रांशुमालाधवलैः फुडैर्मन्दारपादपैः ।<br>
मुहुर्जहास कैलासः शोभां चन्दनशाखिनाम् ॥ ५८४ ॥</p>
<p>सुराभिसारिकापीनस्तनोत्सङ्गतरङ्गिणः ।<br>
पवनाश्चन्दनामोदप्रमोदसुहृदो ववुः ।। ५८५ ।।<br>
निशाकरकरैः स्मेरस्मरचामरचारुभिः ।<br>
रेजे द्यौर्वीज्यमानेव स्पर्शशीलिततारका ॥ ५८६ ॥<br>
धम्मिल्लपुष्परचनाव्यग्रसिद्धबधूजने ।<br>
सोत्कण्ठा किंनरीगीतमीलितालिकुलस्वने ॥ ५८७ ॥<br>
व्रजन्विद्याधरीस्वैरनारीनूपुरनादिते ।<br>
ज्योत्स्नाहासिनि कैलासे प्रीतिं प्राप्य दशाननः ॥ ५८८ ॥<br>
सोऽचिन्तयदियं कान्ता कामिनी कौमुदी विना ।<br>
करोति हृदि संतापं लुब्धश्रीरिव निष्फला ॥ ५८९ ।।<br>
अस्मिन्नवसरे रम्भा रम्भोरुरभिसारिका ।<br>
आययौ वर्मना तेन कान्ता खर्गविलासिनी ॥ ५९० ॥<br>
सरपुण्यरसामान्यैावण्यैरेव भूषिता ।<br>
गृहीतरतिनेपथ्या मिथ्यारचितभूषणा ॥ ५९१ ॥<br>
तारा हारांशुविशदा ज्योत्स्नस्वच्छदुगूलिनी ।<br>
मूर्तेव शशिनः स्फीता कीर्तिः कैलासचारिणी ॥ ५९२ ।।<br>
धम्मिल्लकुसुमामोदकृष्टशिञानसंमदैः ।<br>
आवेद्यमाना गमनाचारैरिच मनोभुवः ।। ५९३ ।।<br>
तां मुखेन्दुद्युतिसुधाधौताखिलदिगन्तराम् ।<br>
जहर्ष रावणो दृष्ट्वा मरौ मन्दाकिनीमिव ॥ ५९४ ॥<br>
स सादरः समुत्थाय पाणौ कमलकोमले ।<br>
आलम्व्योवाच रभसात्तां नवानन्दकौमुदीम् ॥ ५९५ ।।<br>
स्वयमागमने सुभ्रु कस्यायं तदनुग्रहः ।<br>
कस्य मन्मथसाम्राज्यमौलिमूनि विराजते ॥ ५९६ ॥<br>
इदं मधुमदाताम्रलोललोचनमाननम् ।<br>
केन दष्टोष्ठसीत्कारतारं धन्येन धीमता ॥ ५९७ ॥</p>
<hr>
<p>१. &lsquo;र्शोन्मिलि&rsquo; शा. २. &lsquo;कान्तिः&rsquo; शा.</p>
<p>को नाम त्रिजगत्यस्मिन्प्राप्तः स्मरनिधानताम् ।<br>
दोर्मृणालीयते यत्ते याति यस्योपदानताम् ॥ ५९८ ।।<br>
कस्य जन्मान्तरे वक्षः ख विदलितं युधि ।<br>
इयं कुचतटी यस्सिन्याति चन्दनचौरताम् ॥ ५९९ ।।<br>
पूर्णपुण्यपणप्राप्यं संभोगविभवास्पदम् ।<br>
कस्ते स्वर्गमिवानर्घ नितम्बमधिरोहति ॥ ६०० ।।<br>
रोमावलीपताकाङ्क्ष मेखलाकिंकिणीयुतम् ।<br>
श्रोणीविमानं कस्येदं सजं सुकृतिशालिनः ॥ ६०१ ॥<br>
निवर्तस्व न शक्नोमि त्वां त्यक्तुं चारुलोचने ।<br>
अयत्नोपनतां रम्भे सुधां त्यजति कः सुधीः ॥ ६०२ ॥<br>
शक्तिः प्रभावः प्रभुता भोगः संभोगसंपदाम् ।<br>
सुदुर्लभानां लाभश्च तीव्रस्य तपसः फलम् ॥ ६०३ ॥<br>
इति तस्य वचः श्रुत्वा वलिनस्तनुमध्यमा ।<br>
कम्पमाना तमवदद्वल्लीवानिललोलिता ॥६०४ ॥<br>
स्नुषाहं तव धर्मेण लकेश्वर विमुञ्च माम् ।<br>
प्रभविष्णुरमर्यादं ()स्थितिलोपोऽपि दुःसहः ॥ ६०५ ॥<br>
य एव विश्रुतः श्रीमान्भ्राता वैश्रवणस्तव ।<br>
तस्य पुत्रो गुणनिधिः पारियों मे नलकूबरः ॥ ६०६ ॥<br>
इदमेतत्कृते सर्वं संभोगार्हं प्रसाधनम् ।<br>
सौभाग्यलुब्धाः कामिन्यो मधुरेप्वधिकाइराः ॥ ६०७ ॥<br>
कुले महति जातानां सुधियां श्रुतशालिनाम् ।<br>
अकीतिर्न भवत्येव न च शीलच्युता मतिः ॥ ६०८ ।।<br>
इति ब्रुवाणां रक्षस्तां न मुमोच स्पृहामिव ।<br>
प्रबलः कुलजां लज्जा सहते नहि मन्मथः ॥ ६०९ ॥<br>
तां रावणः परित्यज्य भयमीलितलोचनाम् ।<br>
चकर्ष स्पर्शरसिकः कम्पमानधनस्तनीम् ॥ ६१०।।</p>
<p>सा वलाद्वलिना तेन मातङ्गेनेव दूषिता ।<br>
अभूल्लावण्यनलिनीपरिम्लानमुखाम्बुजा ॥ ६११॥<br>
ततः सुरतविस्रस्तकवरीकुसुमच्छदा ।<br>
अधोमुखी वेपमाना खण्डिताधरपल्लवा ॥ ६१२ ॥<br>
स्तनौ नखमुखोच्छिष्टौ गृहमाना मनखिनी ।<br>
सोच्छासा प्रययौ रम्भा खेदधौतानुलेपना ।<br>
सा कुवेरपुरीं गत्वा समेत्य नलकूबरम् ॥ ६१३ ॥<br>
पादयोर्विनिपत्यास्य ववृत्तान्तं न्यवेदयत् ।<br>
स दृष्ट्वा दयितां भुक्तां रावणेन प्रमादिना ॥ ६१४ ॥<br>
पीतोज्झिताधरः क्रोधात्मजज्वाल विलोकयन् ।<br>
ततः सलिलमादाय पाणिना धनदात्मजः ॥ ६१५॥<br>
उपस्पृश्योत्ससर्जोग्रं शापं पापस्य रक्षसः ।<br>
अकामां योषितं कामात्स यदा धर्षयिष्यति ॥ ६१६ ॥<br>
सप्तधा यास्यति शिरस्तदा तस्य न संशयः ।<br>
इति शापं प्रतीहार्य प्रदत्तानुमतं सुरैः ॥ ६१७ ॥<br>
मुक्तहालाहलो नाग इव तस्थौ विनिश्वसन् ।<br>
घोरं श्रुत्वा दशग्रीवस्तं शापं जीवितापहम् ॥ ६१८ ॥<br>
इति नलकूबरशापः ॥ २२ ॥<br>
ततस्त्रिदिवमासाद्य सहसैन्यैर्दशाननः ।<br>
संनाहव्यग्रगीर्वाणं गणं गहनमाविशत् ॥.६१९ ।।<br>
क्रुद्धे रावणसैन्येन समन्तात्रिदशालये ।<br>
विष्णुः शरणमायातमभापत शतक्रतुम् ॥ ६२० ॥<br>
तन्नाप्तकालो वध्यो मे वध्योऽपि दशकन्धरः ।<br>
युक्त्या बुध्यस्व देवेश काले हन्तास्मि तं युधि ॥ ६२१ ॥<br>
इत्युक्ते विष्णुना शक्रः सह सर्वैमरुद्गणैः ।<br>
युयुधे युधि संनद्धः पौलस्त्येन प्रहारिणा ॥ ६२२ ॥</p>
<hr>
<p>१. &lsquo;वित्रस्त&rsquo; शा० शो०, २. &lsquo;रुद्धे&rsquo; इति स्यात्. ३. नावाप्त&rsquo; शा०. ४. &lsquo;देव&rsquo;
शा०,</p>
<hr>
<p>वस्वादित्याश्विरुद्रेन्दुशस्त्रास्त्रज्वलिते रणे ।<br>
जीमूतव्यूहमलिना विवभुः क्षणदाचराः ॥ ६२३ ॥<br>
समरे दुःसहे तस्मिन्संसारे युधि रक्षसाम् ।<br>
सुमालिना राक्षसेन युयुधे वसुरष्टमः ॥ ६२४ ॥<br>
तौ मिथः शरनिर्घोषहेमज्वालाविभीषणौ ।<br>
दीप्तौषधिवनौ तत्र(8) शिखाविव बभूवतुः ।। ६२५ ॥<br>
शरैः पूरितगात्रोऽथ वसुर्दीप्तैः सुमालिनः ।<br>
रथमुन्मथ्य विशिखैर्गदां चिक्षेप मूर्धनि ॥ ६२६ ॥<br>
गदानिपातदलिते हते वीरे सुमालिनि ।<br>
वध्यमानेषु रक्षःसु युयुधे रावणात्मजः ॥ ६२७ ।।<br>
इति सुमालिवधः ॥ २३ ॥<br>
मेघनादोऽथ समरे दयितं वज़िणः सुतम् ।<br>
जित्वा जयन्तं समरे रक्षसा हर्षमादधौ ।। ६२८ ।।<br>
ततो बभूव तुमुलं युद्धं पौलस्त्यशक्रयोः ।<br>
प्रापुः प्रेक्षकतां यसिन्विस्मिताः सासुराः सुराः ।। ६२९ ।।<br>
कुम्भकर्णोऽपि देवानां शैलशस्त्रास्त्रवृष्टिभिः ।<br>
चकार कदनं घोरं कृतान्तमिव(?) देहिनाम् ॥ ६३० ॥<br>
ततः सर्वैः सुरैः सार्धं रक्षसां त्रिदशेश्वरः ।<br>
संहारं विदधे धीरस्तमसामिव भास्करः ॥ ६३१ ।।<br>
सुरसैन्यविशेषाय क्रुद्धो योद्धं दशाननः ।<br>
तं वज्रपाणिः सावेगं शरवरवाकिरत् ॥ ६३२ ।।<br>
ग्रस्तश्चक्रेण पौलस्त्य इति नादे समुत्थिते ।<br>
रथेनं घनघोषेण मेघनादः समाययौ ॥ ६३३ ।।<br>
मायातिरोहितः शक्र स समाच्छाद्य सायकैः ।<br>
उन्ममाथ रथे तस्य विजये च मनोरथम् ॥ ६३४ ।।</p>
<hr>
<p>१. निशि दीप्तौपविवरशिलाविव शा०.</p>
<p>क्रुद्धमैरावणारूढं पुरस्तं रावणात्मजः ।<br>
वबन्ध विवुधानीकमध्ये विध्वस्तविक्रमम् ।। ६३५ ॥<br>
प्रहृष्टस्तं समादाय रणे विद्रवितामरः ।<br>
पित्रा सह ययौ लङ्कामिन्द्रजिद्विपुलैर्वलैः ॥ ६३६ ॥<br>
जित्वा हृत्वा रणे शक्रं गते शऋजिति खयम् ।<br>
सह विश्वसृजा सर्वे लङ्कामेव ययुः सुराः ॥ ६३७ ॥<br>
ततः प्रजापतिगिरा मुमोचेन्द्र जगज्जये।<br>
बभूव चेन्द्रजिन्नामा विश्रुतो रावणात्मजः ।। ६३८ ।<br>
वीरः पितामहवरादमरत्वमवाप च ।<br>
अन्यत्रावसमाप्ताभिहोमस्य रणसंगमात् ॥ ६३९ ॥<br>
मुक्तस्तेनामरपतिर्भममानोऽतिलज्जितः ।<br>
तस्थौ प्रजापतेरग्रे मूकश्चिरमधोमुखः ॥ ६४० ॥<br>
तमब्रवीत्कमलभूश्चिन्तां मिथ्यैव मा कृथाः ।<br>
शक्र स्वदुर्नयेनैव प्राप्तमेतत्फलं त्वया ॥ ६४१ ॥<br>
एकवर्णवयोरूपाः पुरा सृष्टा मया प्रजाः ।<br>
विशेपायैव तासां च निर्मिता ललना ततः ॥ ६४२॥<br>
उच्चित्योच्चित्य भूतानामङ्गेभ्यो रूपमुत्तमम् ।<br>
अहल्या नाम सा कान्ता कृता शशिमुखी मया ॥६४३ ॥<br>
स्पृहास्पदं सा लोकस्य तव चाभ्यधिकं सती ।<br>
न्यासीकृता स्वयं हस्ते गौतमस्य मुनेर्मया ॥ ६४४ ॥<br>
चिरादभ्रष्टशीलाया तस्मै सा प्रतिपादिता।<br>
पत्नी बभूव प्रययुनिराशाश्च दिवौकसः ॥ ६४५ ॥<br>
धर्षितायां त्वया त्वस्यां मुनिः कोपानलाकुलः ।<br>
त्वां शापादफलं चक्रे तेने मेयवृषो भवान् ॥ ६४६॥<br>
बन्धस्ते शत्रुणा चायं मुनेस्तस्यैव शासनात् ।<br>
अहल्या च शिलारूपा रामसंदर्शनावधिः ॥ ६४७॥</p>
<hr>
<p>१. &lsquo;पुरस्थं&rsquo; स्यात्. २. &lsquo;येन मेपच्यो&rsquo; शा..</p>
<p>सर्वसाधारणं रूपं ततः प्रभृति चाभजत् ।<br>
कदाचिद्गौतमे याते लातुं नद्यां यथाविधि ॥ ६४८ ॥<br>
विचित्रतच्चरित्रेभ्यो राज्यमाशङ्कय नश्वरम् ।<br>
गृहीतमुनिरूपश्च तदाश्रममगाद्रुतम् ।। ६४९ ॥<br>
त्वं प्राप्य गौतममुनेराश्रमद्वारमजसा ।<br>
आहूतवान्मुनिवधूरर्गलं वार्यतामिति ।। ६५० ॥<br>
अज्ञातकैतवा साथ भार्या साध्वी महामुनेः ।<br>
आश्रमस्था तमोरामात्स्वभारमवैक्षत ।। ६५१ ।।<br>
ततोऽहल्या निजं ज्ञात्वा भर्तारमसमञ्जसम् ।<br>
निरर्गलद्वारमादौ तदज्ञालाभसादरा ॥ ६५२ ।।<br>
त्वं प्रविश्यैव तां साध्वी हृतशीलमहानिधिम् ।<br>
अकार्षीः पापनिरतो भवदुःखमचिन्तयन् ॥ ६५३ ॥।।<br>
ततः स गौतममुनिः स्वानं कृत्वा यथोचितम् ।<br>
आजगामोजुहाव खां पली यज्ञार्थकोविदाम् ॥ ६५५ ।।<br>
हे पत्नि वार्यतां क्षिप्रमर्गलं द्वारसंश्रयम् ।<br>
क्षणिकस्य कृते मूढरः सुखस्येव हि भुञ्जते ।<br>
नरकेष्वक्षयाः पीडाः कामबाणवशीकृताः ।। ६५४<br>
रममाणेति शुश्राव त्वया सह ससंभ्रमा ॥ ६५६ ॥<br>
स्वं ततः शापवित्रस्तः कृत्वा शीलनिधिव्ययम् ।<br>
प्रविष्टो दुंलिमेतस्या भ्रामरं रूपमाश्रयन् ।। ६५७ ।।<br>
ततस्तां निजभा स गौतमस्तमसा वृतः ।<br>
अभाषत कथं पनि चकितवाभिलक्ष्यसे ।। ६५८ ॥<br>
नून शीलमहारत्नं हृतं केनाप्यसाधुना ।<br>
न चेदीग्विधोद्भूतदुःखावस्थासि कि प्रिये ॥ ६५९ ॥<br>
नूनं स निजसाम्राज्यविभ्रंशाशविचेतनः ।<br>
शको पराक एवं मे चकाराग्निविडम्बनात् ॥ ६६० ॥</p>
<hr>
<p>१. &lsquo;रक्षणम्&rsquo; शा०२. &lsquo;योनि&rsquo; शा.</p>
<p>भ्रामरं रूपमाश्रित्य प्रविष्टो भगमण्डलम् ।<br>
तत्सहस्रभगो भूयाः सर्वाङ्गेषु महाधम ॥ ६६१ ॥<br>
यदा गवाक्षां स्नात्वैव वितस्तासिन्धुसंगमे ।<br>
स्नास्यसि त्वं तदा शक सहस्रनयनो भव ।। ६६२ ।।<br>
इत्थं परस्त्रीसङ्गेन प्राप्यते दुःखमव्ययम् ।::<br>
यतस्ते मुनिशापेन बद्धः सोऽयं विलभ्यते ॥ ६६:३ ।।<br>
पापः संभजते च त्वां परदारापहारिणम् ।<br>
वैष्णवं ऋतुमाराध्य धूतपापः शचीपते ॥ ६६४ ॥<br>
भुक्त्वा राज्यं चिरं कालं न भविष्यति रावणः-1;<br>
इत्युक्त्वा त्रिदशाधीशः स्थिति त्रातुं प्रजासृजा ।<br>
जगाम सहितो देवैश्चिन्तयन्त्रावणक्षयम् ॥ ६६५ ।।<br>
इत्याहल्यम् ॥२४॥<br>
कालेन महता रावणः सचिवैः सह ।<br>
व्रजन्नवाप विपुलं द्वीपं पश्चिमवारिधः ॥ ६६६ ॥<br>
ददर्श पुरुषं तत्र निर्धूमज्वलनप्रभम् ।<br>
हेमाचलमिव व्याप्तचण्डमार्तण्डतेजसा ।। ६६७ ॥<br>
युद्धार्थी रावणस्तस्मै दीप्तशस्त्रपरंपराम् ।<br>
प्राहिणोन्न चकम्पे च पुरुपो दीप्तविग्रहः ॥ ६६८ ॥<br>
देवदेव तपोयज्ञदानलोकमयाकृतिः ।<br>
स विश्वात्मा वभौ तत्र सुरसिद्धनमस्कृतः ॥ ६६९ ॥<br>
मुष्टिना पीडितस्तेन हेलयैव दशाननः ।,<br>
पपाताञ्जनशैलाभः कृत्तपक्ष इव क्षितौ ॥ ६७०॥<br>
मूर्छिते पतिते तस्मिन्भगवान्कपिलः क्षणम् ।<br>
विवेश पातालतलं विद्युत्पुञ्ज इवाम्बुधिम् ॥ ६७१ ॥<br>
लव्धसंज्ञो दशग्रीवः सचिवेभ्यो निशम्य तम् ।<br>
देवं प्रविष्टं पातालं प्रविवेशोनखड्गभृत् ॥ ६७२ ॥</p>
<hr>
<p>१. &lsquo;विमलं&rsquo; इति स्यात्. २. &lsquo;क्षणात्&rsquo; शा०,</p>
<p>तत्राञ्जनसवर्णानां दिव्याभरणवाससाम् ।<br>
दृष्टास्तेन प्रवृत्तानां तिस्त्रः कोट्यः प्रभावताम् ॥ ६७३ ।।<br>
तुल्यवर्णवलाकारान्दृष्ट्वा तान्कपिलात्मजान् ।<br>
बभूव रावणः क्षिप्रं जातरोमाञ्चकञ्चुकः ॥ ६७४॥<br>
ततः स शेषनिर्मोककान्तिस्वच्छोत्तरच्छदे ।<br>
शयानं दिव्यशयने ददर्श पुरुषं परम् ॥ ६७५ ॥<br>
पीतांशुकोपमानेन तेजसा व्याप्तविग्रहम् ।<br>
नाभिपद्मरजःपुञ्जपटेनेवावगुण्ठितम् ॥ ६७६ ॥<br>
तस्याग्रे ललिताकारां कीर्तिसंतानकौमुदीम् ।<br>
ददर्श लक्ष्मीमक्षेण पीयूपकिरणाननाम् ।। ६७७ ।।<br>
सुतारचामरकरां लीलाकमललान्छनाम् ।<br>
शशाङ्कपद्मयोर्लग्नामिव वैरिनिवारणे ।। ६७८ ।।<br>
नयनग्राहिणीं निद्रामिव दूराद्विलोक्य ताम् ।<br>
सस्माराकुलिताः क्षिप्रं पूर्णमानाशेयोऽवदत् ।। ६७२ ।।<br>
आदातुकामस्तां मोहात्पतङ्गोऽग्निशिखामिव ।<br>
ससर्प सर्पकुटिलां गतिमाश्रित्य राक्षसः ॥ ६८० ॥<br>
तस्य व्यवसितं ज्ञात्वा समुत्सायीशुकं मुखात् ।<br>
उन्मील्य नयने विष्णुर्जहासोचैविलोक्य तम् ॥ ६८१ ।।<br>
ज्वलता तेजसा तस्य छिन्नमूल इव द्रुमः ।<br>
पपात राक्षसपतिमोहमूर्छितमानसः ॥ ६८२ ॥<br>
तमुवाच ततो देवः किंचिदागतजीवितम् ।<br>
उत्तिष्ठ राक्षस क्षिप्रं रक्ष्यस्त्वं ब्रह्मणो वरात् ।<br>
सदाचारपरिभ्रष्टो वध्योऽसि न चिरान्मम ।। ६८३ ।।<br>
एतदाकर्ण्य शनकैर्लब्धसंज्ञो दशाननः ।<br>
सहसोद्गतरोमाञ्चस्तमुवाच कृताञ्जलिः ।। ६८४ ।।<br>
भगवन्यदि मे मृत्युस्त्वत्करे वेधसा धृतः ।</p>
<hr>
<p>१. &lsquo;यशो&rsquo; क-ख.</p>
<p>तदेकस्त्रिजगत्यसिन्धन्योऽहं यशसां निधिः ॥ ६८५ ॥<br>
इत्युक्त्वा स ददर्शास्य लीनं विश्वात्मनस्तनौ ।<br>
ससुरासुरगन्धर्वं त्रैलोक्यं सचराचरम् ॥ ६८६ ॥<br>
गत्वा ततो दशग्रीवस्तान्प्राप्य सचिवान्निजान् ।<br>
प्रययौ शनकैर्लङ्कामाश्चर्य तद्विचिन्तयन् ।। ६८७ ॥<br>
इति महापुरुषदर्शनम् ॥ २५ ॥<br>
इत्युक्तमग्रे रामस्य मुनिना कुम्भयोनिना ।<br>
आकर्ण्य सर्वे स्मृत्वा च तथेत्यूचे विभीषणः ॥ ६८८ ॥<br>
ततः समुद्यतं गन्तुमगस्त्यं राघवोऽब्रवीत् ।<br>
भगवन्भवतः सर्वमस्माभिः श्रुतमद्भुतम् ॥ ६८९ ॥<br>
प्राप्तप्रतापः पौलस्त्यः पुत्रश्चास्य किमुच्यते ।<br>
अहं प्रभावमधिकं तेभ्यो मन्ये हनूमतः ॥ ६९० ॥<br>
अचिन्त्यश्वासकृल्लोके कालः सर्गे प्रजापतिः ।<br>
युद्धे च हनुमानेष चतुर्थो नोपलभ्यते ॥ ६९१ ॥<br>
कस्य शक्तिरिवाश्रान्तमकराकरलइने ।<br>
देवादन्यत्र पवनात्तत्पुत्राद्वा हनूमतः ॥ ६९२ ॥<br>
हतोऽनेन न यद्वाली सुग्रीवहितकारणात् ।<br>
तद्विस्मृतप्रभावोऽयं मन्ये स्वप्न इवाभवत् ।। ६९३ ॥<br>
इत्युक्तं रघुनाथेन श्रुत्वा कुम्भोद्भवो मुनिः ।<br>
उवाच सत्यमन्तस्थं यत्त्वयोक्तं हनूमति ॥ ६९४ ॥<br>
अञ्जनायामयं जातः क्षेत्रे केसरिणोऽनिलात् ।<br>
शिशुर्वालार्कमादातुमुत्पपात बलाशयात् ॥ ६९५ ॥<br>
एतस्मिन्नेव काले तु राहुः पर्वणि भास्करे ।<br>
सहायातो ददर्शाग्रे कपि सूर्यग्रहोद्यतम् ॥ ६९६ ॥<br>
तं दृष्ट्वा कुपितो राहुर्गत्वा शक्रं समास्थितम् ।<br>
उवाच बत मिथ्यैव युष्माकं सत्यवादिता ॥ ६९७ ॥</p>
<hr>
<p>१. &lsquo;श्रान्ता'क-ख.</p>
<p>शिरश्छित्त्वा कृतो यो मे ग्रासाभ्यासविनोदनम् ।<br>
कथमेतौ च चन्द्रार्को त्वयान्यत्र समन्वितौ ।। ६९८ ॥<br>
सूर्यग्रहे मयायैव पृष्टो राहुस्तदम्बरे ।<br>
येन स्फारशरीरेण प्रायः क्षिप्तो मुखे रविः ॥ ६९९ ॥<br>
इत्युक्तो राहुणा शक्रः स्थितिविप्लवशक्तिः ।<br>
ययावैरावणारूढः कृत्वा राहुं पुरःसरम् ॥ ७०० ॥<br>
पुरंदरं समाश्रित्य निर्भयं सिंहिकासुतः ।<br>
विस्तार्य वदनं श्वभ्रं सहस्रांशुं समाद्रवत् ।। ७०१ ।।<br>
तं विलोक्यैव हनुमानभ्यधावजिगीषया ।<br>
शक्र शक्रेति चुक्रोश राहुस्तं भयविद्रुतः ॥ ७०२ ॥<br>
न भेतव्यं त्वयेत्युक्त्वा वज्रिणा पवनात्मजः ।<br>
ऐरावणं समादातुं बलाद्वालः समाद्रवत् ।। ७०३ ॥<br>
हनुं जघान वज्रेण तं कोपात्पाकशासनः ।<br>
येनाद्रौ पतितस्यास्य वामो हनुरभज्यत ।। ७०४ ॥<br>
पुत्रप्रहारकुपितस्ततो देवः प्रभञ्जनः ।<br>
चकार सर्वथा तानि काष्ठभूतानि भूतकृत् ।। ७०५ ॥<br>
इति हनुमजन्मवर्णनम् ॥ २६ ॥<br>
ततो जगत्क्षयभयाद्देवैरभ्यर्थितः स्वयम् ।<br>
गत्वा वायुप्रसादाय ब्रह्मा पुत्रमजीवयत् ।। ७०६ ॥<br>
पितामहकरस्पृष्टं तनयं लब्धजीवितम् ।<br>
आसाद्य हृष्टः पवनः खस्थश्चके जगत्क्षणात् ॥७०७॥<br>
ततः प्रजापतिगिरा वरान्पवनसूनवे ।<br>
प्रददुस्त्रिदशाः सर्वे येनायं प्रवरोऽभवत् ।। ७०८ ॥<br>
हनुमानिति नामास्य कृत्वा वनविभेदिनीम् ।<br>
ददौ शतक्रतुर्विद्यां तेजोभावं च भास्करः ।। ७०९ ।।<br>
अमरत्वं च वरुणः स्वदण्डादभयं यमः ।<br>
निष्कम्पतां गदाघाते स्वायुधेषु च वित्तपः ॥ ७१० ।।</p>
<p>शूलपाशुपतादिभ्योऽप्यभयं भगवान्भवः ।<br>
ब्रह्मास्त्रब्रह्मदण्डाद्यैरवध्यत्वं प्रजापतिः ॥ ७११ ॥<br>
सर्वायुधप्रतीघातं विश्वकर्मास्त्रशस्त्रकृत् ।<br>
इत्येष वरसंपूर्णः पितुर्गेहे व्यवर्धत ॥ ७१२ ॥<br>
ततस्तपोवनं गत्वा मुनीनां बालचापलात् ।<br>
कपिर्विकारमकरोद्धनदादेष निर्भयः ॥ ७१३ ।।<br>
वल्कलार्जिनभाण्डेषु कृत्वा पूर्णवनेन ते ।<br>
मुनयो विस्मृतवलं चक्रुः क्रोधावशादिमम् ॥ ७१४ ॥<br>
कश्चित्कालं बभूवायं शापाद्विस्मृतविक्रमः ।<br>
तस्माद्वालिवधे बुद्धिर्नास्य स्वप्नेऽप्यजायत ॥ ७१५ ॥<br>
सूर्याद्वयाकरणं साङ्गमुदयादस्तपर्वतम् ।<br>
व्रजन्नवाप्तवानेष वासरेण महामतिः ॥ ७१६ ॥<br>
आश्चर्याणामयं भूमिः सत्त्वानामिव सागरः ।<br>
कोऽस्य शक्तो गुणान्वक्तुं यो न जिह्वासहस्रभृत् ॥ ७१७ ।।<br>
इत्युक्ते मुनयः सर्वे राममामन्त्र्य सानुगम् ।<br>
अगस्त्यप्रमुखा जग्मुः पुण्यं स्वं स्वं तपोवनम् ॥ ७१८ ॥<br>
इति ऋषिप्रयाणम् ॥ २७ ॥<br>
अथापरेऽह्नि काकुत्स्थः साभिषकोत्सवागतान् ।<br>
रत्नैः संपूज्य भूपालान्विससर्ज निजा दिशः ।। ७१९ ।।<br>
मैथिलो जनकः श्रीमान्युधिजित्केकयाधिपः ।<br>
प्रमर्दितः काशपतिर्भूपाश्चान्ये सहस्रशः ॥ ७२० ॥<br>
व्रजन्तो राममामत्र्य चक्रिरे छत्रचामरैः ।<br>
साट्टहासमिवाशेषे गजवाजिमयं जगत् ।। ७२१ ।।<br>
आसाद्य पूजामतुलां पुनः प्लवगपुंगवाः ।<br>
सुग्रीवाङ्गदमुख्यास्ते किष्किन्धां प्रययुस्ततः ॥ ७२२ ॥</p>
<hr>
<p>१. &lsquo;जग्मुः शा..</p>
<p>असमाप्तसुरास्वादसुहृत्प्रेममहोत्सवः ।<br>
जगाम रामसर्वस्वं हृष्टो लङ्कां विभीषणः ॥ ७२३ ॥<br>
ततः समुद्यतो गन्तुं हनूमान्प्रेमनिर्भरः ।<br>
उवाच राघवं वीरस्तृप्तिमप्राप्य दर्शनम् ॥ ७२४ ॥<br>
स्वत्कथामृतपाथेयः शिखरेषु महीभृताम् ।<br>
चिरं प्रीतिमवाप्स्यामि सुकृतस्मरणात्तव ।। ७२५ ।।<br>
यशः श्रोष्यामि ते यावद्गीतमप्सरसां गणैः ।<br>
तावत्पुण्यमिदं श्लाघ्यं जीवितं मे भविष्यति ।। ७२६ ।।<br>
इति ब्रुवाणं प्रणयात्काकुत्स्थः पवनात्मजम् ।<br>
परिष्वज्यादरादूचे बाप्पपूर्णायतेक्षणः ॥ ७२७ ॥<br>
महाहैस्त्रिदशश्लाध्यः स्थिरो लोके भविष्यति(?) ।<br>
(१) समस्तभवनोङ्गीतमायुषो वयसश्च मे ॥ ७२८ ॥<br>
निष्कारणप्रणयिना यत्त्वयोपकृतं सखे ।<br>
कन्यका यौवनमिव स्वाङ्गे जीर्ण तदेव नः ।। ७२९ ।।<br>
यशोधनस्य विख्यातगुणरत्ननिधेस्तव ।<br>
उपकारफलं तुल्यं न पश्यामि जगन्नये । ७३० ।।<br>
इत्युक्त्वा सगुणोदारं स सदा हृदयस्थितम् ।<br>
सौहार्दमिव साकारं हारं कण्ठे न्यवेशयत् ।। ७३१ ॥<br>
ततः प्रयाते काकुत्स्थः स्वपदं पवनात्मजे ।<br>
हरिराक्षससैन्येन चिरेण धृतिमाप्तवान् ।। ७३२ ॥<br>
इति नृपकपिरक्षःप्रयाणम् ॥ २८ ॥<br>
ततः सीतामुखाम्भोजमधुपो रघुनन्दनः ।<br>
निनाय मदनोदग्रसंभोगसुभगाः क्षपाः ।। ७३३ ॥<br>
ज्योत्स्नास्मिते हर्म्यतले कानने कुसुमस्मिते ।<br>
हारस्मिते तनतटे लेभे स सुकृती रतिम् ।। ७३४ ॥</p>
<hr>
<p>1. &lsquo;पानेषु&rsquo; शा०,</p>
<p>२. &lsquo;स्तनतटे&rsquo; स्यात्.</p>
<p>अत्रान्तरे व्योममार्गादवतीर्याशु पुष्पकम् ।<br>
विमानोऽप्यवदहिव्यवपुपा रघुनन्दनम् ।। ७३५.12<br>
विसृष्टोऽहं रघुपते राज्ञा वैश्रवणेन ते।<br>
भुजोर्जितस्य क्रियतां मम भोगादनुग्रहः ॥ ७३६ ।।<br>
तमुवाचार्घ्यकुसुमैः संपूज्या रघुनन्दनः ।<br>
वैरं हि विहरत्वेष समेष्यसि समं स्मृतः ।। ७३७ ।।<br>
श्रुत्वैतत्पुष्पके पूर्व प्रयाते खेच्छया दिवम् ।<br>
विवेशाशोकवनिका राघवो जानकीसखः ॥ ७३.८ ।।<br>
तत्र लावण्यनलिनीं तां फुल्लकमलाननाम् ।<br>
प्रीतिं समश्चिरं लेभे नलिनी च विलोकयन् ॥ ७३९ १०<br>
स सीतावेदनोपण्यप्रीत्या निक्षिप्य लोचने ।<br>
मुहुः शशिनि पझेव जगन्मेने प्रियामयम् ॥ ७४० ।<br>
ससंभोगमुखाम्भोजसनाथीकृतमन्मथः।<br>
विललास विलासाङ्के शशाङ्कवदनासखः ॥ ७४१ ।।<br>
स कदाचित्प्रियतमामुवाच प्रेमनिर्भरः ।<br>
पिबन्निव दृशा तस्या वदनं मदनामृतम् ॥. ७४२.।।<br>
आपाण्डुरमुखे सुभ्रु सचन्द्रेव विभावरी ।<br>
दृश्यसेऽभिनवारम्भग विर्भूतलक्षणा ।। ७४३ ।।<br>
किमयं ते प्रियं देवि करोतु प्रणयी जनः ।<br>
न दुर्लभं जगत्यस्मित्यत्र ते रमते मतिः ॥ ७४४ ॥<br>
इति प्रियेण प्रणयात्पृष्टा जनकनन्दिनी ।<br>
तमुवाच सितमुखी सृजन्ती चन्द्रिका पुरः ॥ ७४५<br>
पुण्यानि मुनिसेव्यानि काननानि त्वया सह ।<br>
चिरं स्मृतानि मे द्रष्टुं क्षणमुत्कण्ठते मनः ॥ ७४६ ।।<br>
इति कान्तावचः श्रुत्वा तां तथेत्यभिधाय च ।<br>
अन्तःपुरचरो रामः कामं निर्वृतिमाप्तवान् ॥ ७४७ ॥</p>
<hr>
<p>१. &lsquo;वदनं पश्यन्&rsquo; शा०.</p>
<p>अथ कक्षान्तरं रामो गत्वान्तःपुरमन्दिरम् ।<br>
नानाकथाभिश्चित्राभिश्चिरं तस्थौ सुहृद्धृतः ।। ७१८ ॥<br>
विजयो मधुमान्भद्रः कश्यपः पिङ्गलः कुरुः ।<br>
सुराजको वैजदन्तो मागधश्च मनीषिणः ॥ ७४९ ॥<br>
नवैते नन्दसुहृदा रामस्य हृदयप्रियाः ।<br>
परिहासकथाशीलैस्तैः स गोष्ठीरतोऽभवत् ।। ७५० ॥<br>
ततः कथान्ते पप्रच्छ भद्रं राजा यशःप्रियः ।<br>
पुरे जनपदे वास्मिन्प्रवादः कीदृशो मम ।। ७५१ ।।<br>
किमाहुर्मे शुभं लोके किमाहुरशुभं जनाः ।<br>
ज्ञात्वा मनोभयं कुर्यान्निदोषं गुणसंग्रहम् ।। ७५२ ।।<br>
गुणदोषं स्फुटं वाच्यं सुहृद्भिः सर्वथा जनः ।<br>
छन्नदोषं गुणं वक्ति यः स मित्रमुखो रिपुः ॥ ७५३ ।।<br>
इत्युक्ते रघुनाशेन मन्द्रः प्राञ्जलिरब्रवीत् ।<br>
राजन्नानाविधो लोकः परनिन्दास्तुतिव्रतः ॥ ७५४ ।।<br>
शुभाशुभकां कामं जनः सूर्योऽपि भाषते ।<br>
शक्तिर्दशाननवधे कथमत्यद्भुतं तव ॥ ७५५ ॥<br>
जनः सीतापहारे च शीलशङ्कासहिष्णुताम् ।<br>
अनाश्चर्यद्वयं लोके राघवस्यैव दृश्यते ।। ७५६ ।।<br>
क्षमा कलत्रदोषे च सेतुबन्धश्च सागरे ।<br>
वयमप्यधुना सर्वे दारदोपान्सहामहे ॥ ७५७ ॥<br>
महाजनानुयायिन्यः प्रायेण सततं प्रजाः ।<br>
इति प्रवादो लोकस्य मिथ्पादोपैकदर्शिनः ।<br>
मिथः कथासु रथ्यासु गृहेषूपवनेषु च ।। ७५८ ।।<br>
इत्येतदशनिस्पर्श वचो निपतितं हृदि ।<br>
आकर्ण्य राघवो दुःखाच्चकारूढ इवाभवत् ।। ७५९ ।।</p>
<hr>
<p>१. &lsquo;सुहृद्गतः&rsquo; शा०. २. &lsquo;विजयो मधुमत्तश्च कादयपो मङ्गलः कुलः । मुरान्ति</p>
<p>कालियो भद्रो दन्तवकः सुमागधः । इत्येवं वा० रामायणे. ३. &lsquo;राजदन्तो&rsquo; शा.</p>
<p>स तान्विसृज्य सुहृदश्चिन्तासंतप्तमानसः।<br>
द्वाःस्थं विसृज्यानुमतानानिनाय निजानुजान् ॥ ७६० ॥<br>
इति जनापवादः ॥ २९॥<br>
ततो भरतसौमित्रिशत्रुघ्नास्तूर्णमागताः ।<br>
प्रविश्य राम ददृशुः प्रणामनतशेखराः ॥ ७६१ ।।<br>
तं बाष्पपूर्णनयनं शोकम्लानमुखाम्बुजम् ।<br>
ते दृष्ट्वा संभ्रमोद्धान्ता बभूवुः कम्पिताशयाः ॥ ७६२ ॥<br>
सहसा हारिते हर्षे वीक्ष्यमान इवावनौ ।<br>
उपविश्य बभुबुस्ते चिन्ताशान्तमुखत्विषः ।। ७६३ ।।<br>
चिरं ध्यात्वाप्यपश्यन्तस्ते भ्रातुः शोककारणम् ।<br>
किं वक्ष्यतीति निष्पन्दं पप्रच्छुः खमिवाशयम् ॥.७६४ ।।<br>
तानुवाच ततो रामः शोकसंतप्तमानसः ।<br>
अयं मे हृदये सक्तः शोकशङ्कुरिवापरः ॥ ७६५॥<br>
दारापवादसंजातो यत्काकुत्स्थकुलेन वा ।<br>
धर्मो जानाति वैदेहीमन्तरात्मा ममैव या ॥ ७६६ ॥<br>
शीलं न वेत्ति कस्तस्यालोको निर्दोषनिन्दकंः ।<br>
अस्मिन्सीतापवादाग्नौ पतितस्य ममाधुना ॥ ७६७ ॥<br>
न जाने तापशमनी विद्यते का प्रतिक्रिया।<br>
श्रूयते पुरुषस्येह यावत्कीर्तिरविप्लुता ।। ७६८ ॥<br>
तावत्स जीवति परः श्वासैरायास्यते जनः ।<br>
अकीर्तिमलिनः पुंसः पुत्रपौत्रास्त्रपातिनी ॥ ७६९ ॥<br>
नरकाग्नेः स्थितस्याग्रे धूमलेखेव जायते ।<br>
धिक्तं भ्राम्यति यस्योग्रपापपककलङ्किता ॥ ७७० ।।<br>
उन्मत्तेव जगत्यस्सिन्नपवादपिशाचिका ।<br>
अपि प्राणाधिका सीता त्यज्यते तृणवन्मया ॥ ७७१ ॥<br>
न तु कीर्तिं सहे लोके शतांशेनापि खण्डिताम् ।<br>
दुःखं वो यदि मदुःखे भक्तिर्यदि परा मयि ।। ७७२ ॥</p>
<p>तद्भवद्भिर्वचः कार्य देयं प्रतिवचो न मे ।<br>
ईप्सितं प्रतिषेधाय ब्रूयाद्योऽनुनयं मम ।। ७७३ ।।<br>
शापितः स मयैवाग्रे भुजाभ्यां जीवितेन च ।<br>
सुमन्त्राधिष्ठितं प्रातः सौमित्रे यात्रिकं रथम् ।। ७७४ ।।<br>
सीतामारोप्य गङ्गायाः पारे पारे परित्यज ।<br>
जानकी विजनेऽरण्ये वाल्मीकेराश्रमे मुनेः ॥ ७७५ ॥<br>
उत्सृज्य तूर्णमागच्छ यदलङ्घयं वचो मम ।<br>
अभिप्रायश्च वैदेह्यास्तपोवनविलोकने ॥ ७७६ ॥<br>
तस्मात्तवाप्रियाख्यानवैलव्यं न भविष्यति ।<br>
इत्युक्त्वा राघवो रात्रिं निनायाब्दशतोपमाम् ॥ ७७७ ।।<br>
न बाला न प्रकुपितः कुञ्जरेन्द्र इव श्वसन् ।<br>
प्राप्तः सुमन्त्रसंयुक्तं रथमादाय लक्ष्मणः ॥ ७७८ ।।<br>
उवाच सीतामभ्येत्य गूढशोकानलाकुलः ।<br>
अनुजानाति देवस्त्वां तपोवनविलोकने ।। ७७९ ।।<br>
आदेश इव शीघ्रस्ते पत्युः सज्जीकृतो रथः ।<br>
एतदाकर्ण्य वैदेही हर्षनिर्भरमानसा ॥ ७८० ॥<br>
जग्राहाभरणं भूरि प्रदातुं मुनियोषिताम् ।<br>
ततः समारुह्य रथं वजन्ती जनकात्मजा ॥ ७८१ ॥<br>
अभ्यधादनिमित्तेन व्याप्ता शोकेन लक्ष्मणम् ।<br>
अकस्माद्वेचते चित्तं वाम स्फुरति लोचनम् ॥ ७८२ ।।<br>
औत्सुक्यं चाधिकं जातं पतिसंदर्शने मम ।<br>
शून्यां पश्यामि पृथिवीमरतिर्वाधते परम् ॥ ७८३ ॥<br>
सानुजस्य क्षितिपतेः स्वयं शंसन्ति देवताः ।<br>
इत्युक्त्वा लक्ष्मणं सीता रजनी गोमतीतटे ।। ७८४ ।।<br>
अतिवाह्य पुनः प्रातः प्रतस्थे रथमाश्रितः (१) ।<br>
ततो गङ्गां समुत्तीर्य नावा कल्लोलमालिनीम् ॥ ७८५ ।।</p>
<hr>
<p>१. &lsquo;द्वेपते&rsquo; स्यात्.</p>
<p>परं पारं जनकजामवाप्तां लक्ष्मणोऽब्रवीत् ।<br>
अहो ममातिकठिनं जीवितं वज्रनिर्मितम् ॥ ७८६ ॥<br>
धन्यास्ते निधनं येषां स्वाधीनं शोकविप्लवे ।<br>
दृष्टनष्टाः प्रियजनाः सुखिनः स्वल्पजीवितैः ।। ७८७ ।।<br>
न पश्यन्ति वियोगोऽग्रे यो दुर्विलसितं विधः (१) ।<br>
अप्युक्तमानं प्राणेषु निपतत्येव यद्विषम् ।। ७८८ ॥<br>
नृशंसक्रूरचरितं तदहं कर्तुमुद्यमः ।<br>
इति ब्रुवाणं शोकाग्निसंतप्तं साश्रुलोचनम् ॥ ७८९ ।।<br>
पप्रच्छ भ्रातृशापेन तं सीताशोककारणम् ।<br>
अहो सुखपरिम्लानवदनो दैन्यधूसरः ॥ ७९० ॥<br>
सोऽवदत्कृच्छूपतितः सीतामुत्कम्पिताशयाम् ।<br>
धिङ्मां वचोविषं यस्य सर्पस्येव मुखाच्युतम् ॥ ७९१ ।।<br>
घोरां करोति ते मातर्दुःसहं हृदयव्यथाम् ।<br>
मिथ्यार्पवादः संजातः पुरे जनपदे तव ॥ ७९२ ॥<br>
मातश्छिन्दन्ति मर्माणि हृदये राघवस्य यः ।<br>
गुणदोषविपर्यासविलासरसिकः सदा ॥ ७९३ ॥<br>
स्वच्छन्दवादी लोकोऽयं केन प्रत्याय्यते गिरा ।<br>
परापवादे सततं स्वव्यापारपराङ्मुखः ॥ ७९४ ॥<br>
यथा जनोऽयं वदते न तथा गुणकीर्तने ।<br>
तपोवनेऽस्मिन्वाल्मीकेर्मुनेर्मित्रस्य नः पितुः ॥ ७९५ ।।<br>
जनापवादभीतेन त्यक्तासि जगतीभुजा ।<br>
सदपूर्वतरं श्रुत्वाप्यप्रविष्टो वशानये (2) ॥ ७९६ ॥<br>
किमेतदिति निस्पन्दा विचिन्त्योवाच जानकी।<br>
अहो नु मम रामेण किं कृतं दुष्कृतं पुरा ॥ ७९७ ।।<br>
निर्दोषैर्यद्गुणोदारैर्धर्मदारैवियुज्यते ।<br>
तदाज्ञां कुरु सौमित्रे त्यज मां दुःखभागिनीम् ॥ ७९८ ॥</p>
<hr>
<p>२. &lsquo;प्रविष्टपिवाशय शा०.</p>
<p>१. &lsquo;पराध&rsquo; क-ख.</p>
<p>जीवितत्यागशापेन कथं वा योजयामि तम् ।<br>
आर्यपुत्र क्व नु सेरकान्तं कमललोचनम् ॥ ७९९ ॥<br>
जनापवादभीरोस्ते द्रक्ष्यामि वदनं पुनः ।<br>
हा नाथ त्वद्विहीनाहं कथं नु विजने वने ॥ ८०० ॥<br>
करोमि करुणासिन्धो दारुणप्राणधारणम् ।<br>
वपुर्मे भक्षतां सिंहयातुधानाविदं बने ।<br>
जनापवादशोकामिमाजनं न जनेश्वरः ।। ८०१ ।।<br>
इति प्रलापिनीं सीतां बाप्पपूरप्लुतस्तनीम् ।<br>
न शशाक परं वक्तुं सौमित्रिः शोकविक्लवः ॥ ८०२ ।।<br>
स तां प्रणम्य प्रययौ दुःखभारस्खलद्गतिः ।<br>
परित्यज्य वने शून्ये सीतां धृतिमिवात्मनः ॥ ८०३ ॥<br>
शरीरशोषण तीनं न कुर्युर्मुनयस्तपः ।<br>
पर्यन्तविरसं सर्वं न स्यात्संसारिणां यदि ।। ८०४॥<br>
स मुहुर्वलितग्रीवः सीतामेकां विलोकयत् ।<br>
निनिन्द पातकस्पष्टमिवात्मानं विनिश्वसन् ।। ८०५ ॥<br>
दृक्पथादपयातेऽथ लक्ष्मणे जनकात्मजा।<br>
हा राघवेति चुक्रोश मूर्छिता निपपात यत् ॥ ८०६ ।।<br>
चिरेण संज्ञामासाद्य सा चकार पलापिनी।<br>
निष्पन्दमीनमकरां सचिन्तामिव जाह्वीम् ॥ ८०७ ।।<br>
शोचन्तीं भुवि विभ्रष्टविद्या विद्याधरीमिव ।<br>
तां दृष्ट्वा सानुनयनास्तापसा विस्मयं ययुः ॥ ८०८ ॥<br>
तामभ्येत्य कृपासिन्धुर्मुनिशिष्यैनिसेवितः ।<br>
सुतामिव समाश्चास्य शनैर्वाल्मीकिरभ्यधात् ।। ८०९ ।।<br>
पुत्रि जानामि निर्दोषा त्यक्ता त्वं रघुभूभुजा ।<br>
तापस्यः पालयन्ति त्वां स्वाधीनोऽयं तवाश्रमः ॥ ८१० ।।</p>
<hr>
<p>१. &lsquo;यातुक्रव्याधाना&rsquo; शा.. २. &lsquo;विरक्तपातवः क-ख. ३. &ldquo;दिमुना फा-स.</p>
<p>करुणार्द्रमनाः सीतामित्युक्त्वा भगवान्मुनिः ।<br>
न्यवेशयत्तापसीभिः सान्त्व्यमाना तपोवने ।। ८११ ॥<br>
इति सीतापरित्यागः ।। ३० ॥<br>
व्रजन्रथेन सौमित्रिः शोकसंतप्तमानसः ।<br>
सुमन्तं नेत्रजं वारि वर्षन्मेघ इवाभ्यधात् ।। ८१२ ॥<br>
दृष्ट्वा प्रवासदुःखस्य महतो धैर्यवारिधः ।<br>
आर्यस्य शोकनैराश्यादजर्योऽयं भविष्यति ॥ ८१३ ।।<br>
धिङ्मां निष्करुणं पापमार्यदुःखैकसाक्षिणम् ।<br>
त्यक्ता सीता गिरा येन मया श्वभ्रादिवोज्झिता ।। ८१४ ॥<br>
प्रियसंगमनैराश्यदुःसहव्यसनाकुलम् ।<br>
स्वहस्तेनैव हत्वा तां प्रविश्यामि (१) कथं पुरीम् ॥ ८१५ ॥<br>
अपुनःसंगमत्यागपरिभाषणनिष्ठुरः ।<br>
सीतां कापालिको द्रष्टुं लक्ष्मणो नापरः क्षमः ।। ८१६ ॥<br>
नृशंसो मत्समः कोऽस्ति येन सीता विलोकिता ।<br>
सहसा निष्प्रतीकारत्यागसंभ्रमकातरा ।। ८१७ ॥<br>
इति शोचन्तमसकृद्द्वादानुशयमूर्छितम् ।<br>
उवाच लक्ष्मणं धीमान्सुमन्त्रो मन्त्रिणां वरः ॥ ८१८ ॥<br>
देवस्य गतयश्चित्राः कालः सर्वकशस्तदा ।<br>
एवंविधैव भावानां पर्यन्ते विशरारुता ॥ ८१९ ॥<br>
भवितव्यमिदं सर्वं त्वरिपतुः पुरतो मया ।<br>
उक्तं दुर्वाससा साक्षाद्वसिष्ठस्याश्रमे श्रुतम् ॥ ८२० ॥<br>
इति सौमत्रिमाश्वास्य सुमन्त्रः कौशिकीतटे ।<br>
निनाय नयतत्त्वज्ञस्तेनैव सहितः क्षपाम् ॥ ८२१ ॥<br>
अथान्यस्मिन्दिनस्यान्ते प्रविश्य विमनाः पुरीम् । ,<br>
विपार्त इव सौमित्रिर्धातुर्मन्दिरमाविशत् ॥ ८२२ ॥</p>
<hr>
<p>१. &lsquo;दधार्योऽयं शा..</p>
<p>स ददर्श प्रियाहीनं राघवं साश्रुलोचनम् ।<br>
नीहारपटलस्पृष्टं भाविहीनमिवोडपम् ।। ८२३ ॥<br>
मुहुर्निरीक्षमाणं मां सीताचारित्रसाक्षिणीम् ।<br>
मिथ्यापवादसंतप्तं तं प्रविश्यानुजोऽवदत् ।। ८२४ ॥<br>
देव सीता परित्यक्ता कानने तव शासनात् ।<br>
मा शुचः सर्पकुटिलाः कालस्य गतयः किल ।। ८२५ ।।<br>
भावाभवो(?)ऽस्मिन्भूतानामभावश्वश्रवर्तिनाम् ।<br>
अन्तवन्तः स्वभावेन प्रभावविभवादयः ।। ८२६ ॥<br>
देहिनां सुखसंभोगैर्विभवं (1) बसु जीवितम् ।<br>
कालः पिबति किंजल्कं पुष्पाणामिव पट्पदः ॥ ८२७ ।।<br>
असारसारे संसारे वैरस्योपरता मतिः ।<br>
सुखं दुःखे समुत्खातं विपरीताश्च संपदः ॥ ८२८ ॥<br>
कालपाकपरिज्ञानं सुखं शुष्यति देहिनाम् ।<br>
जराघातं हि पुष्पस्य न पुनर्जायते मधु ।। ८२९ ।।<br>
भोगा वियोगरोगेण जरया चारु यौवनम् ।<br>
आक्रान्तमन्ते सर्वस्य निधनेन च जीवितम् ॥ ८३० ।।<br>
परावरज्ञो भावानामार्य संसारतत्त्ववित् ।<br>
विवेकालोकविकलं न शोकं कर्तुमर्हसि ॥ ८३१ ॥<br>
मोहः करोति न पदं हृदये विजितात्मनाम् ।<br>
नहि रलप्रदीपानां प्रविशत्यन्तरं तमः ।। ८३२ ॥<br>
एतदेव पर लक्ष्म निधानानां महात्मनाम् ।<br>
यत्कृच्छ्रेषु न सीदन्ति न नृत्यन्ति सुखेषु च ॥ ८३३ ।।<br>
विद्यानां दर्पणं चेतः सत्यस्य वसतिर्मतिः ।<br>
धृतेर्वेश्म विवेकश्च येषां मुह्यन्ति ते कथम् ॥ ८३४ ॥<br>
लक्ष्मणेनेत्यभिहिते निशम्य रघुनन्दनः ।<br>
तमुवाच शुचं त्यक्त्वा सदाचारविचारधीः ।। ८३५ ।।</p>
<hr>
<p>१. कोष्टकान्तर्गतश्लोकानां स्थान रिक्तमेव दृश्यते क-ख-पुस्तस्योः.</p>
<p>६०</p>
<p>एवमेतत्समुचितं यथा वदसि लक्ष्मण ।<br>
कालप्रवाहो बलवान्मार्गनाशाय गच्छति ॥ ८३६ ॥<br>
इदं दहति मे चेतः स्वितित्वात्तकृपस्य यत् ।<br>
चत्वारो वासरा याताः प्रजाकार्याण्यशृण्वतः ॥ ८३७ ॥<br>
अयमेव नरेन्द्राणां हेतुर्नरकसंचये।<br>
लम्बन्ते दुष्प्रवेशे यद्द्वारे कार्यार्थिनो जनाः ॥ ८३८ ।।<br>
श्रूयते किल विप्रेभ्यो नृगो नामा महीपतिः ।<br>
गवां कोटीः सहस्त्राणि पुष्करेषु ददौ पुरा ॥ ८३९ ॥<br>
ब्राह्मणस्याग्निवेशस्य होमधेनुः पयखिनी ।<br>
सङ्घमध्यगता तेन विप्राय प्रतिपादिता ।। ८४० ॥<br>
तामन्वेष्टुं स सुचिरं वनेषु नगरेषु च ।<br>
द्विजश्चचार न च तां प्रियां विद्यामिवाप्तवान् ॥ ८४१ ।।<br>
ततः काले कनखले विवत्सां जीर्णविग्रहाम् ।<br>
स तां ददर्श दयितां धेनुं ब्राह्मणवेश्मनि ।। ८४२ ॥<br>
एह्येहि बहले दूरादित्याहूता द्विजेन सा ।<br>
प्रीत्या हुंकारिणी सासा तमेवानुययौ जवात् ॥ ८४३ ॥<br>
प्रतिग्रहाप्तां तां दृष्ट्वा ह्रियमाणां द्विजेन गाम् ।<br>
ब्राह्मणेभ्यः &ldquo;द्विवादोऽभूत्तयोस्ततः ॥ ८४४ ॥<br>
नृगेण मह्यं दत्तेयं जातेयं स्वगृहे मम ।<br>
इति प्रवादमुखरौ जग्मतुस्तौ नृगालयम् ॥ ८४५ ॥<br>
सुचिरं स्थितयोस्तत्र विवादे निर्णयार्थिनोः ।<br>
गम्भीरे राजसदने प्रवेशो नाभवत्तयोः ॥ ८४६ ॥<br>
बहुभिर्दिवसैः कृच्छ्राक्षुत्क्षामौ प्रापितं नृपम् ।<br>
ऊचतुर्मन्युसंताप]मुनिरन्तांविवाक्षरैः ।। ८४७ ॥</p>
<hr>
<p>१. &lsquo;विवदन्ती ततोऽन्योन्यं दातारमभिजग्मतुः । तौ राजभवनद्वारि न प्राप्तौ
नृग- शासनम् । अहोरात्राण्यनेकानि वसन्तौ क्रोधमीयतुः ॥ इति रामायणानुसारेण
&lsquo;नापता&rsquo;</p>
<p>इति पाठः स्यात्.</p>
<p>कार्यार्थिनां प्रजानाशे राजन्यस्मान्न दृश्यसे ।<br>
तस्माददृश्यः श्वश्रेऽस्मिन्कृकलासो भविष्यसि ॥ ८१८ ।।<br>
अष्टादश युगे काले प्रयाते यदुनन्दनः ।<br>
वसुदेवात्मजो विष्णुः शापात्त्वां मोक्षयिष्यति ॥ ८४९ ।।<br>
वसिष्ठवंशे भगवान्कुरुवंशप्रवर्तकः ।<br>
व्यासः कलियुगे धर्म्यं तदा काव्यं करिष्यति ।। ८५० ॥<br>
इत्युक्त्वा तौ द्विजौ धेनुं दत्त्वान्यस्मै द्विजाय ताम् ।<br>
जग्मतुः शापदष्टश्च पश्चात्तापं ययौ नृगः ॥ ८५१ ॥<br>
सोऽभिषिच्य वसुं पुत्रं श्वभ्रदेशं सुखोचितम् ।<br>
जालवल्लीद्रुमैः: कृत्वा जगाम कृकलासताम् ॥ ८५२ ।।<br>
इति नृगशापः ॥ ३१ ॥<br>
तस्मात्तूर्णं नृपः कार्यं कार्यार्थिजनदर्शनम् ।<br>
महाजनो दहत्येव यदि द्वारि विलम्बते ॥ ८५३ ॥<br>
इक्ष्वाकूणामभूद्वीरो निमिर्नाम महीपतिः ।<br>
यः स्वयं स्वर्गसदृशं वैजयन्तं व्यधात्पुरम् ॥ ८५४ ॥<br>
वसिष्ठस्तेन यज्ञार्थ कृतः कुलगुरुर्मुनिः ।<br>
तमुवाचास्मि शक्रेण ऋतौ पूर्वतरं वृतः ।। ८५५ ।।<br>
मुनिं गौतममभ्यर्च्य स राजा याजकं ततः ।<br>
चकार हिमवत्पाधै यज्ञं तीरे महोदधेः ॥ ८५६ ।।<br>
पञ्च वर्षसहस्त्राणि दीक्षितस्याभवन्मखे ।<br>
त्रिदशेन्द्रस्य दीक्षा तु पञ्चवर्षशतान्यभूत् ।। ८५७ ।।<br>
ततः समाप्ते विधिवत्पूर्व यज्ञे शतक्रतोः ।<br>
यज्ञभूमिं निमेः प्रायाद्वसिष्ठो होत्रकर्मणि ॥ ८५८ ।।<br>
स राजा दर्शनाकाही तत्र यावत्प्रतीक्षते ।<br>
प्रौढनिद्रान्वितस्तावद्भूपतिर्न व्यबुद्धचत ॥ ८५९ ॥</p>
<hr>
<p>१. &lsquo;राजदर्शना&rsquo; स्यात्.</p>
<p>तं वसिष्ठः शशापाथ चिरं यस्मान्न दृश्यसे ।<br>
तस्माददृश्यो नृपते देहहीनो भविष्यसि ॥ ८६० ॥<br>
ततः प्रबुद्धस्तच्छापं श्रुत्वोवाच महीपतिः ।<br>
सुप्तः शप्तोऽस्मि भवता त्वमप्येवं भविष्यसि ॥ ८६१ ।।<br>
शापाद्वसिष्ठभूपालौ मिथः प्राप्तौ विदेहताम् ।<br>
अदृश्यौ वासनात्मानौ वायुभूतौ विचेरतुः ॥ ८६२!!<br>
इति वसिष्ठनिमिशापः ।। ३२ ॥<br>
याचितोऽथ वसिष्ठेन देहाथै कमलोद्भवः ।<br>
तमूचे गच्छ तेजस्त्वं मैत्रावरुणमाविश ।। ८६३ ॥<br>
अत्रान्तरे सुधासिन्धुमित्रो वरुणसंगतः ।<br>
पुरो ददृशतुः कान्तामुर्वशी स्वेच्छयागताम् ॥ ८६४ ॥<br>
प्रीता तुल्यं वृता ताभ्यां सा बभापे सुमध्यमा ।<br>
मित्रेण पूर्वमेवाहं वृता नान्यं भजे प्रियम् ॥ ८६५ ।।<br>
इति ब्रुवाणां वरुणस्तामुवाच सुलोचनाम् ।<br>
तेजःकुम्भे क्षिपाम्यद्य मयि त्वं भावमुत्सृज ॥ ८६६ ॥<br>
अस्तु ते सह मित्रेण प्रीतये रतिसंगमः ।<br>
इत्युक्त्वा स निजं तेजः प्रज्वलज्ज्वलनोपमम् ॥ ८६७ ॥<br>
कुम्भे निक्षिप्य भावं च तस्मिन्व्यसृजदुर्वशी ।<br>
ततस्तमागतं मित्रः प्रकोपाकुलितोऽभ्यधात् ॥ ८६८ ॥<br>
भावमन्यत्र निक्षिप्य किं मां प्राप्तासि पुंश्चलि ।<br>
मनुष्यलोकं चपले किंचित्कालमुपागता ।<br>
त्वं पुरूरवसो राज्ञः कामं भोग्या भविष्यसि ।। ८६९ ।।<br>
इत्युर्वशीशापः ॥ ३३ ॥<br>
ततः कुम्भवृतात्तस्मात्तेजस्वी तेजसो मुनिः ।<br>
त्रैलोक्यपूज्यो भगवानगस्त्यः प्रागजायत ।। ८७० ।।</p>
<hr>
<p>१. &lsquo;म्येष&rsquo; शा०:</p>
<p>उर्वशीशापसंक्रान्तमैत्रधाम्ना तु तेजसः ।<br>
वारुणादथ संस्पृष्टोऽप्यपरो मुनिरुद्गतः ॥ ८७१ ।।<br>
वसिष्ठस्तेजसा राशिः स मैत्रावरुणो मुनिः ।<br>
गुरुर्बभूव भगवानिक्ष्वाकूणां परायणम् ॥ ८७२ ।।<br>
मुनयोऽपि निमेर्यज्ञे शरीरं मन्त्रसंस्कृतम् ।<br>
रक्षन्तः कर्मणः पारं प्रययुर्दैवतैः सह ।। ८७३ ॥<br>
ततः सुराणां वचसा लोचनेषु शरीरिणाम् ।<br>
निमेषवासी सततं बभूव नृपतिर्निमिः ॥ ८७४ ।।<br>
मुनिभिस्तस्य पुत्रार्थ यज्ञान्ते मथितारणिः ।<br>
अजीजनन्मिथिं नाम [जननाजननी नृपम् ॥ ८७५ ।।<br>
मिथिना मिथिला नाम] विदेहेषु कृता पुरी।<br>
निमिर्यत्र विदेहोऽभूद्विदेहास्ते जनाः स्मृताः ॥ ८७६ ॥<br>
इति मैथिलसंभवः ॥ ३४ ॥<br>
एतदाकर्ण्य रामेण कथितो राघवानुजः ।<br>
निनिंद्रामखिलां रात्रिं तमपृच्छत्पुनः पुनः ॥ ८७७ ॥<br>
दीक्षितो गुणवान्वीरो राजा शक्राधिकोऽपि सः ।<br>
क्षमां निमिर्वसिष्ठस्य तस्मान्न कृतवान्वशी ।। ८७८ ॥<br>
कोपना कातराः क्षुद्रा भवन्ति विभवे खलाः ।<br>
क्षमयैव विभाव्यन्ते कुलीनाः प्रभविष्णवः ॥ ८७९ ।।<br>
इति सौमित्रिणा पृष्टः काकुत्स्थः पुनरब्रवीत् ।<br>
कोपः समुद्तो घोरः कस्याचौरमपेक्षते ।। ८८० ॥<br>
न क्षमां क्षमते कोषः साधुतामिव दुर्जनः ।<br>
चण्डालेनेव येनात्मा स्पृष्टो यात्यपवित्रताम् ।। ८८१ ॥</p>
<hr>
<p>१. कोष्टकान्तर्गतपाठः शारदालिपिपुस्तके नोपलभ्यते. २. &lsquo;जननाजनकोऽभवत्-&rsquo;
इति रामायणानुसारेण &lsquo;जननाजनक&rsquo; इति पाठो भवेत्, ३. &lsquo;व्यमाञ्चेत&rsquo; क ख. ४.
&lsquo;चार</p>
<p>प्रतीक्षते&rsquo; शा०</p>
<p>पुरा ययातिना राज्ञा शप्तेनोशनसा रुषां ।<br>
शक्तेनापि प्रतीकारे शान्तमेव जितात्मना ।। ८.८२. ॥<br>
नहुषस्याभवत्पुत्रो ययातिः पृथिवीपतिः ।<br>
शुक्रात्मजा देवयानी तस्याभूत्प्रथमा वधूः ॥ ८८३ ॥<br>
सुता च दानवेन्द्रस्य शर्मिष्ठा वृषपर्वणः ।<br>
देवयानी यदुं पुत्रं शर्मिष्ठा पूर्वमात्मजम् ॥ ८८४ ॥<br>
सुषुवाते नरपतेस्तयोः पूरुरभूत्प्रियः ।<br>
ततो यदुर्देवयानी जननी शिशुरब्रवीत् ॥ ८८५ ॥<br>
द्वेष्यां त्वं भूपते मातरहं च त्वदगौरवात् ।<br>
धन्योऽयं मातृसौभाग्यात्पूरुभूपतिवल्लभः ॥ ८८६ ॥<br>
इति पुत्रवचः श्रुत्वा देवयानी भृशं शुचा ।<br>
किरन्ती बाप्पसलिलं सस्सार पितरं सती ॥ ८८७ ॥<br>
स्मृतमात्रस्तया शुक्रः संप्राप्तो ज्ञानलोचनः ।<br>
शुश्राव पुच्या कथितं भर्तृद्वेषोद्भवं शुचम् ॥ ८८८ ॥<br>
स सुतावत्सलस्तत्र शशाप नृपति रुषा ।<br>
येनासौ यौवनं त्यक्त्वा जराजीर्णोऽभवत्क्षणात् ॥ ८८२ ॥<br>
अतृप्तः कामिनीभोगे दुःखितोऽथ महीपतिः ।<br>
अयाचत यदुं पुत्रं तारुण्यं जरयादितः ॥ ८९० ॥<br>
तमब्रवीद्यदुः पूरुं याचस्व दयितं सुतम् ।<br>
भोगभागी हि सहते स्नेहेन क्लेशयातनाम् ॥ ८९१ ।।<br>
इत्युक्ते यदुना राजा तं शशाप रुषा ज्वलन् ।<br>
अराज्यभागिनो जाता वंशे येनास्य यादवाः ॥ ८९२ ।।<br>
ततः पूरुर्ददौ पित्रे जरामादाय यौवनम् ।<br>
विजहार नृपो येन कंचित्कालं प्रियासखः ॥ ८९३ ॥<br>
कालेन तस्मै नृपतिनिजपुत्राय यौवनम् ।<br>
राज्यं च दत्त्वा सुकृती तपसा प्रययौ दिवम् ॥ ८९४ ॥</p>
<p>एवं शुक्रेण शप्तेऽसौ प्रतिशापं महीपतिः ।<br>
शक्तोऽपि न ददौ तस्मै प्रादात्क्रुद्धो यथा निमिः ।। ८९५ ॥<br>
इति ययातिशापः ॥ ३५ ॥<br>
रामस्येवं कथयतस्तारकास्नुकणाकुला ।<br>
सा चैत्ररात्रिरमला सतीवेन्दुमुखी ययौ ।। ८९६ ॥<br>
ततो रघुपतिः प्रातः कृतकृत्यः सहानुजैः ।<br>
मुनिर्मन्त्रिनृपाकीणी प्रविवेश विभुः समाम् ॥ ८९७ ॥<br>
तं राजभास्करं सर्वे सभासीनं ववन्दिरे ।<br>
यस्योदयेषु निदोषा भवन्ति सकला दिशः ।। ८९८ ।।<br>
ततो नृपाज्ञया तत्र द्वारि कार्यार्थिनं जनम् ।<br>
विचिन्त्य लक्ष्मणः क्षिप्रं प्रविश्योवाच राघवम् ॥ ८९९ ।।<br>
न कश्चिदृश्यते देव कार्यार्थी याचकोऽपि वा ।<br>
त्वयि राजनि नास्त्येव विप्लवो दैवमानुषः ॥ ९०० ॥<br>
स राजा राजते राज्ये प्रजानां धर्मपालनात् ।<br>
नो चरन्ति पुरे यस्य दीनाः कार्यार्थिनश्चिरम् ॥ ९०१ ॥<br>
त्वयि शासति निःशेषां पृथिवीं पृथिवीपतौ ।<br>
उपतापोऽस्ति लोकस्य न शारीरो न मानुषः ।। ९०२ ।।<br>
इति ब्रुवाणः सौमित्रिः पुनः कार्यार्थदर्शने ।<br>
नियुक्तः सादरं राज्ञा दृष्ट्वाभ्येत्यावदत्पुनः ॥ ९०३ ॥<br>
द्वारि देवः स्थितो दीनः प्रहाराभिन्नमस्तकः ।<br>
एकः श्वा वक्तुकामश्च सभादर्शनमिच्छति ।। ९०४ ॥<br>
इत्युक्ते शासनात्तूर्णं भूपतिः श्वा प्रविश्य सः ।<br>
उवाच कौतुकालोललोके सदसि निर्भयः ॥ ९०५ ॥<br>
भूतानां भूपतेरन्यत्परित्राणं न विद्यते ।<br>
भुजेन धर्मस्तम्भेन भूतधात्रीं विभर्ति यः ॥ ९०६ ॥</p>
<hr>
<p>१. &lsquo;विचित्य&rsquo; स्यात, २. &ldquo;र्थिनां गिरः&rsquo; शा.. ३. &lsquo;न्म:&lsquo;मा.</p>
<p>यशःशशाङ्कशुभ्रस्य प्रतापानलतेजसः ।<br>
धर्मोऽस्मिन्दृश्यते लोके प्रभावाद्भूतभासुरः ।। ९०७ ।।<br>
इयं ते सर्वसामान्या भूतेष्वभयदा स्थितिः ।<br>
सभायामुत्सहे वक्तुं प्रगल्भः श्वापि नाम यत् ॥ ९०८ ।।<br>
भिक्षुः सर्वार्थसिद्धाख्यो ब्राह्मणावसथे स्थितः ।<br>
तेन दण्डप्रहारेण कृतोऽहं भिन्नमस्तकः ॥ ९०९ ॥<br>
इत्युक्ते सारमेयेन द्वाःस्थेनाहूय तं द्विजम् ।<br>
अनागसि प्रहारस्य हेतुं पप्रच्छ राबवः ९१० ॥<br>
अदोषः किमयं ब्रह्मन्दण्डेन श्वा हतस्त्वया ।<br>
दयावान्सर्वभूतेषु ब्राह्मणो मैत्र उच्यते ॥ ९११ ॥<br>
वाग्विषो भुजगोत्तीर्णः सर्वच्छेदी परश्वधः ।<br>
भ्रूभङ्गभीमो दहनः क्रोधो मृत्युः शरीरिणः ॥ ९१२ ॥<br>
यज्ञो जपस्तपो दानं सत्यं च सुकृतं कृतम् ।<br>
क्रोधेनाशुचिना स्पृष्टं सर्वं यात्यपवित्रताम् ॥ ९१३ ॥<br>
यस्यात्मा संनिकर्षस्थः क्रोधावगेन विस्मृतः ।<br>
स कथं परलोकस्यं धर्म स्मरति दुर्मतिः ॥ ९१४ ॥<br>
स श्वा सदन्तनिष्पेषभीषणः सह्यते न कैः<br>
यस्य क्रोधपिशाचेन घोरेणाधिष्ठितं मनः ।। ९१५ ॥<br>
कालस्यान्यः प्रकारोऽयं क्रुद्धो यस्मिन्प्रयात्यलम् ।<br>
सुहृद्वन्धुः पिता पुत्रः शरीरं चोपहारताम् ॥ ९१६ ॥<br>
पश्यति द्रविणं लुब्धः कामी पश्यति कामिनीम् ।<br>
पश्यति अममुन्मत्तः क्रुद्धः किंचिन्न पश्यति ।। ९१७ ॥<br>
क्रोधे संनिहितो वह्निः क्रोधे संनिहितं विषम् ।<br>
क्रोधे संनिहितो मृत्युः क्रोधो नरकदैशिकः ।। ९१८ ॥<br>
इत्युक्ते भूभुजा विप्रः प्रोवाच रचिताञ्जलिः ।<br>
मया क्रोधाभिभूतेन कृतं किंचिदसांप्रतम् ॥ ९१९ ॥</p>
<hr>
<p>१. &lsquo;वशेन&rsquo; शाक</p>
<p>भिक्षाकाले व्यतिक्रान्ते क्षुत्क्षामेन क्रुधा मया ।<br>
अयं श्वा मार्गमावृत्य स्थितो दण्डेन ताडितः ॥ ९२० ॥<br>
कृतमेतन्मया पापं शासनीयोऽस्मि ते नृप ।<br>
भवता कृतदण्डस्य नास्ति मे नरकाद्भयम् ॥ ९२१ ॥<br>
ब्राह्मणेनेत्यभिहिते सामात्या दण्डसंशये ।<br>
कौत्सवसिष्ठात्रिभृग्वाङ्गिरसगौतमाः ॥ ९२२ ॥<br>
विप्रः सूक्ष्मापराधेषु न दण्ड्यो भूभुजा कचित्<br>
धर्मस्थैरित्यभिहिते सारमेयोऽवदन्नपम् ॥ ९२३ ॥<br>
प्रतिश्रुतं मे भवता किं कार्यमिति भूपते ।<br>
अनुग्राह्यो विशेषेण दृष्टिपातादहं तव ॥ ९२४ ॥<br>
क्रियतां मद्वचस्तस्माद्विजोऽयमभिषिच्यताम् ।<br>
कालाञ्जरे कौलपत्ये गोब्राह्मणसुरान्प्रति ॥ ९२५ ॥<br>
इत्युक्ते सारमेयेन सोऽभिषिक्तो महीभुजा ।<br>
मातङ्गवरमारुह्य ययौ देवद्विजाधिपः ॥ ९२६ ॥<br>
तस्मिन्प्रमुदिते याते मन्त्रिणः पृथुविस्मयाः।<br>
वरोपमोऽयं शापोऽस्य दत्त इत्यूचिरे पृथक् ॥ ९२७ ॥<br>
ततः स्मितप्रभापुञ्जशवलाधरपल्लवः ।<br>
उवाच राघवः सर्व श्वा जानात्येव कारणम् ।। ९२८ ।।<br>
उक्त्वेति राज्ञा सृष्टोऽथ स श्वा जन्मान्तरस्मृतिम् ।<br>
अवदद्विदितानोकसूक्ष्मधर्मार्थसंचयः ॥ ९२९ ॥<br>
अहं कुलपतिः सत्रे धर्मनित्योऽभवं पुरा ।<br>
शुचिर्देवद्विजार्थेषु संविभागी जितेन्द्रियः ।। ९३० ॥<br>
तथापि तापसी योनिमापन्नोऽस्म्यधमामिमाम् ।<br>
को जानाति कदा किं मे मतिमोहेन विस्मृतम् ॥ ९३१ ।।<br>
अयं तु पुरुषः क्रूरो ब्रह्मबन्धुः कुधा ज्वलन् ।<br>
सस्पृहः कौलपत्येन न जाने कि भविग्यति ॥ ९३२ ।।</p>
<hr>
<p>१. कालाञ्जने&rsquo; क.</p>
<p>गोब्राह्मणसुरार्थेषु स गच्छेदधिकारताम् ।<br>
पापशापसखी यस्य नरकाभिमुखी मतिः ॥ ९३३ ।।<br>
स्पृहां कुर्यादमर्यादः स ब्राह्मणजने धने ।<br>
यस्यावीचौ परिचये सुचिरोपचिता मतिः ॥ ९३४ ॥<br>
जातोत्कण्ठाः प्रतीक्षन्ते यस्योगनरकाग्नयः ।<br>
कुर्यात्सुरालये स्वाम्यं स ब्राह्मणर्धनाधिपः ॥ ९३५ ॥<br>
इत्युक्तस्तेन रामोऽभूद्विस्मयस्सेरलोचनः ।<br>
गत्वाप्यनशनेन श्वा वाराणस्यां व्यपद्यत ॥ ९३६ ॥<br>
इति कौलपतिकम् ॥ ३६ ॥<br>
ततः कदाचिदभ्येत्य मुनयश्चयवनादयः ।<br>
पाद्यासनादिसत्कारैः पूजिता राममूचिरे ।। ९३७ ।।<br>
निघ्नता मलिनाचारानसकृत्क्षणदाचरान् ।<br>
त्वया प्रतापनिधिना जगद्वितिमिरं कृतम् ॥ ९३८ ।।<br>
पुत्रो मधोर्दैत्यपतेर्लवणो नाम दुःसहः ।<br>
अधुना बाधते लोकान्रावणस्य स्वसुः सुतः ॥ ९३९ ।।<br>
एकपुत्रावधि प्राप्तं तत्पित्रा त्रिपुरान्तकात् ।<br>
शूलं शूलमिवासह्यं स बिभर्ति दिवौकसाम् ॥ ९४० ॥<br>
शासनादेव रुद्रस्य रौद्रकर्मा जगज्जयी ।<br>
स शूलरहितो वध्यः सशूलः क्षयकृविषाम् ॥ ९४१ ।।<br>
दिक्प्रतीची कृता तेन मुनिशून्यतपोवना ।<br>
स कालः सर्वभूतानां प्रमाणमधुना भवान् ॥ ९४२ ।।<br>
एतन्मुनिवचः श्रुत्वा रामो विरचिताञ्जलिः ।<br>
करोमि भवतामिष्टमित्युक्त्वा विससर्ज तान् ॥ ९४३<br>
ततो ययाचे शत्रुघ्नः काकुत्स्थं पृथुविक्रमः ।<br>
लवणस्य वधारम्भे शासनं शत्रुशासनः ॥ ९४४ ॥</p>
<hr>
<p>१. &lsquo;धनापहत्&rsquo; शा..</p>
<p>स रामेणाभ्यनुज्ञातो लवणाधिष्ठिते पुरे ।<br>
अभिषिक्तश्च विधिवत्प्रतस्थे रथिनां वरः ॥ ९४५ ॥<br>
दीप्तं तस्मै ददौ रामः सायकं ब्रह्मनिर्मितम् ।<br>
बभूवुस्तत्प्रभापुञ्जैः कृशानुकपिशा दिशः ॥ ९४६ ॥<br>
शूलेन रहितो वध्यः स दैत्य इति संविदा ।<br>
सैन्यस्याग्रे जगामैकः शत्रुघ्नः शक्रविक्रमः ॥ ९४७ ॥<br>
स ब्रजब्रजनीमेकां वाल्मीकेराश्रमे मुनेः ।<br>
उवाच विहितातिथ्यस्तेन वन्यफलाम्बुभिः ॥ ९४८ ॥<br>
तत्र यूपाङ्कितां भूमिं विलोक्य भरतानुजः ।<br>
मुनि पप्रच्छ कस्यैषा यज्ञभूर्भगवन्निति ॥ ९४९ ॥<br>
सोऽब्रवीत्पूर्वपुरुषो बभूवेक्ष्वाकुभूभुजाम् ।<br>
सुदासो यस्य सौदासः पुत्रोऽमित्रमहाशनिः ।। ९५० ॥<br>
स वालो मृगयाशीलः कानने सिंहरूपिणौ ।<br>
ददर्श राक्षसौ याभ्यां गहनं निर्मगं कृतम् ॥ ९५१ ।।<br>
एकरततो हतस्तेन सायफेनाभवासुः ।<br>
तत्कोपादपरं रक्षः प्रदध्यौ तत्प्रतिक्रियाम् ।। ९५२ ।।<br>
अथ कालेन सौदासोऽप्यश्वमेधं महाऋतुम् ।<br>
आजहार वसिष्ठेन कृतकृत्यः पुरोधसा ॥ ९५३ ।।<br>
ततः स राक्षसोऽभ्येत्य यज्ञस्यान्ते नरेश्वरन् ।<br>
वसिष्ठरूपी मायावी ययाचे मांसभोजनम् ॥ ९५४ ।।<br>
तथेत्युक्ते नरेन्द्रेण सूदरूपोऽपि राक्षसः ।<br>
मानुष्यमांसं संस्कृत्य तस्थौ भोज्यगृहे पुरः ॥ ९५५ ।।<br>
उपनीतं तदशनं राज्ञा राक्षससंस्कृतम् ।<br>
दृष्ट्वा वसिष्ठः कुपित्तत्तस्मै शापमवास जत् ।। ९५६ ॥<br>
राजन्द्वादशवर्षाणि पुरुषादो भविष्यसि ।<br>
तच्छ्रुत्वा सोऽपि शापान्बु कोपाज्जग्राह पाणिना ॥ ९५७ ।।</p>
<p>मदयन्ती तमवदद्भार्या क्रुद्धं महीपतिम् ।<br>
मुनिर्वसिष्ठः पूज्योऽयमस्माकं कुलदैवतः ॥ ९५८ ॥<br>
ततः पत्नीगिरा राजा तोयं जग्राह पादयोः ।<br>
निधौतपादो येनासौ ययौ कल्माषपादताम् ॥ ९५९ ॥<br>
तस्येयं यज्ञवसुधा सौदासस्य महीपतेः ।<br>
कथयित्वैव वाल्मीकिर्विरराम मुनीश्वरः ॥ ९६० ॥<br>
इति सौदासस्योपाख्यानम् ॥ ३७ ॥<br>
तस्मिन्नवसरे तत्र पुण्ये मुनितपोवने ।<br>
असूत सीता यमजौ कुमारावश्विनाविव ॥ ९६१ ॥<br>
ततः शिष्यैः प्रियाख्यानादाहूतः करुणानिधिः ।<br>
वाल्मीकिर्विदधे रक्षां कुशैलिकयोस्तयोः ।। ९६२ ।।<br>
तौ रक्षता कुशलवैस्तेन तेजखिना वने ।<br>
शिशू कुशलवावेव दिव्यरूपौ वभूवतुः ॥ ९६३ ॥<br>
रामस्य तनयो जातौ श्रुत्वा प्रमदनिर्भरः ।<br>
निशां निनाय शत्रुघ्नः श्यामां प्रावृट्पयोधरैः ॥ ९६४ ॥<br>
प्रभाते मुनिमामन्त्र्य स गत्वा सप्तभिर्दिनैः ।<br>
अनयद्यमुनातीरे च्यवनस्याश्रमे निशाम् ॥ ९६५ ॥<br>
कथान्ते च्यवनं तत्र स पप्रच्छ कुतूहलात् ।<br>
दैत्यः स भूतभयकृल्लवणः किंपराक्रमः ॥ ९६६ ॥<br>
इति पृष्टो मुनिस्तेन वभाषे भृगुनन्दनः ।<br>
लवणस्याद्भुतं कर्म घोरं वक्तुं न पार्यते ॥ ९६७ ॥<br>
यौवनाश्वः पुरा राजा मान्धाता पृथिवीं वशे ।<br>
कृत्वा पराक्रमोदारश्चक्रे शक्रासने स्पृहाम् ॥ ९६८ ॥<br>
तं जेतुमुद्यतं वीरं सुरलोकं सुरेश्वरः ।<br>
उवाच पृथिवी पूर्णा न जिता भूपते त्वया ॥ ९६९ ॥</p>
<hr>
<p>१. &lsquo;मुद्यतो&rsquo; शा०.</p>
<p>अजित्वैव महीं जाता किं ते स्वर्गजये मतिः ।<br>
अभग्नशासनस्याज्ञां लवणः कुरुते न ते ॥ ९७० ॥<br>
एतदाकर्ण्य मान्धाता ह्रिया क्षिप्रमधोमुखः ।<br>
निरुत्तरो ययौ जेतुं लवणं दानवं भुवि ।। ९७१ ।।<br>
ततो युद्धमभूद्घोरं चिरं दैत्यनरेन्द्रयोः ।<br>
अभूतां सर्वभूतानां येन संत्रासविस्मयौ ॥ ९७२ ॥<br>
प्रहस्य लवणेनाथ प्रदीप्तं शूलमोजसा ।<br>
क्षिप्तं क्षितिपतिं चक्रे क्षणेन युधि भस्मसात् ॥ ९७३ ॥<br>
निर्दग्धे भूपतौ तस्मिन्सभृत्यबलवाहने ।<br>
शूलं तत्कृतकृत्यस्य ययौ दैत्यपतेः करम् ॥ ९७४ ॥<br>
तस्मात्स शूलरहितो वध्यो युद्धेषु नान्यथा ।<br>
श्वो हन्तासि तमित्युक्त्वा संजहार गिरं मुनिः ॥ ९७५ ।।<br>
ततः प्रभाते शत्रुघ्नो गत्वा लवणकाननम् ।<br>
वहन्तं प्राणिनां भारं तं ददर्शागतं चिरात् ॥ ९७६ ॥<br>
आहूतस्तेन लवणः कोपादुत्पाट्य पादपम् ।<br>
गर्जत्पर्जन्यनिर्घोषमभ्यधावद्भुजोर्जितम् ॥ ९७७ ।।<br>
क्षिप्तं तेन जबाहृक्षं शत्रुघ्नः पत्रिभिदैः ।<br>
चकार पञ्चतां घोरैर्देहिदेहमिवान्तकः ॥ ९७८ ॥<br>
वृक्षेषु क्षीयमाणेषु क्षिप्तेषु बहुशः शनैः ।<br>
शत्रुघ्नं मूर्ध्नि चिक्षेप लवणस्तरुमाततम् ॥ ९७९ ॥<br>
वेगादभिहतस्तेन वजेणेव सुराचलः ।<br>
विकीर्णहेमकवचः पपात भरतानुजः ॥ ९८० ॥<br>
तदभून्मूर्छिते तस्मिन्हाहाकारो दिवौकसाम् ।<br>
संदेहदोलाकुलितं मुनीनां चाभवन्मनः ॥ ९८१ ॥<br>
हतं विज्ञाय शत्रुघ्नं न दैत्यः शूलमग्रहीत् ।<br>
नश्यतामवलेपो हि मणिमन्त्रौषधादिषु ।। ९८२ ।।</p>
<p>लब्धसंज्ञोऽथ शत्रुघ्नः क्रूरमाकृष्य कार्मुकम् ।<br>
वितीर्णं रघुनाथेन तं दीप्तं संदधे शरम् ॥ ९८३ ॥<br>
प्रादुर्भूते शरे तस्मिञ्बालालीढनभस्तले ।<br>
बभूव सर्वभूतानां मोहः प्रलयसूचकः ॥ ९८४ ॥<br>
ततः पितामहं सिद्धसुरगन्धर्वकिंनराः ।<br>
ऊचुर्लोकक्षये सृष्टः शरो न लवणक्षये ॥ ९८५ ॥<br>
प्रजापतिस्तानवदन्मधुकैटभयोर्वधे ।<br>
मुरारिणा निर्मितोऽयं दुरितापहरः शरः ॥ ९८६ ।।<br>
पश्यन्तु दारिततनुं शरेणानेन दानवम् ।<br>
भवन्तो विगतायासा नास्ति वः सायकाद्भयम् ॥ ९८७ ।।<br>
इत्युक्ते पद्मगर्भेण स्वस्थे त्रिदशमण्डले ।<br>
शत्रुघ्नेनावृतो द्वारि शूलं न प्राप दानवः ॥ ९८८ ।।<br>
ततः स सायकः स्फारं निभिद्यौरःस्थलं जवात् ।<br>
लवणस्य प्रविश्य क्षमा पुनः शत्रुघ्नमाययौ ॥ ९८९ ॥<br>
इति लवणवधः ॥ ३८ ॥<br>
लवणे निहिते शूलं रुद्रस्यैव करं चयौ ।<br>
सुरसिद्धर्षिगन्धर्वाः शत्रुघ्नश्चाभ्यपूजयन् ॥ ९९० ॥<br>
स तद्वरात्पुरीं तत्र मथुरा नाम निर्ममे ।<br>
यमुनावेणिकां कान्तां हेमजालनितम्बिनीम् ॥ ९९१ ॥<br>
शूरसेने जनपदे निर्दिष्टा रुचिरा पुरी ।<br>
अर्धचन्द्रायुताकारा सा तोरणवती वभौ ।। ९९२ ॥<br>
ततो द्वादशभिर्वर्षेः काकुत्स्थालोकनोत्सुकः ।<br>
शत्रुघ्नः प्रययौ सैन्यैरयोध्यां विपुलैर्वृतः ॥ ९९३ ॥<br>
स ब्रजब्रजनीमेकां वाल्मीकेराश्रमे वसन् ।<br>
शुश्राव रामचरितं गीयमानपदं सुरैः ॥ ९९४ ।।<br>
निशि तेनामृतेनेव पूरिताश्रवणं चिरम् ।</p>
<p>त्रिदिवस्थामिवात्मानं स मेने हर्षनिर्भरः ।। ९९५ ।।<br>
इति मथुराप्रवेशः ।। ३९ ।<br>
गत्वा ततः कतिपयैर्वासरैर्भरतानुजः ।<br>
अयोध्यां राघवं द्रष्टुं प्रविवेश नृपालयम् ॥ ९९६ ॥<br>
प्रणम्य राघवं तत्र चरणालीनशेखरः ।<br>
प्रीत्या तेन परिष्वक्तो यथावृत्तं जगाद सः ॥ ९९७ ।।<br>
स्थित्वा तत्र प्रियतरैः पूज्यमानो महीभुजा ।<br>
कालेन मथुरामेव जगाम भ्रातुराज्ञया ॥ ९९८ ॥<br>
ततः कदाचिदत्यन्तापूर्वदुःखादितो द्विजः ।<br>
स्कन्धे गृहीत्वा पृथुकं राजद्वारमुपाययौ ।। ९९९ ।।<br>
सोऽवदत्पुत्रशोकेन महता पीडिताशयः ।<br>
अहो बतायं वृद्धस्य जीवितं च गतः सुतः ॥ १००० ।।<br>
न मया दुष्कृतं किंचित्कृतं धर्मानुवर्तिना।<br>
व्यसुं पश्यामि च शिशुं कस्येदं कर्मणः फलम् ॥ १००१<br>
नाकालमृत्युर्न व्याधिर्न दुर्भिक्षं न तस्कराः ।<br>
भवन्ति सत्त्वसंपन्ने धर्मनित्ये महीपतौ ।। १००२ ॥<br>
अकालमृत्युर्दुर्भिक्षः प्रभवः करूणध्वनिः ।<br>
न श्रूयते जनपदे नृपाणां पुण्यकर्मणाम् ॥ १००३ ।।<br>
क्रियाहीना द्विजन्मानः स्वैरिण्यः कुलयोषितः ।<br>
भवन्ति राज्ञि दुर्वृत्ते जनाश्चाकालमृत्यवः ॥ १००४ ।।<br>
असम्यक्पालिता राज्ञा दुःसहल्लेशभागिनी ।<br>
अकालनिधनाक्रान्ता हा प्रजे क गमिप्यसि ॥१००५ ॥<br>
राजा पापानि कुरुते दुर्बलः पीड्यते जनः ।<br>
अपथ्यमपरो भुङ्गे शीलेनायास्यतेऽपरः ॥ १००६ ॥<br>
कुराज्ये जीवितं नास्ति सुखं वरमराजक अपने ।<br>
विधवैव परं नारी न तु कापुरूषाश्रया ।। १००७ ।।</p>
<hr>
<p>१. &lsquo;लीने शा०.</p>
<p>जीर्णो जीवाम्यहं वृद्धः पञ्चवर्षः शिशुर्मृतः ।<br>
अहो नु राजदोषेण कष्टमापतितं मम ॥ १००८ ।।<br>
मृते सुते न जीवामि ब्राह्मणी निधनोद्यता।<br>
अहो पापस्य नृपतेर्ब्रह्महत्यापरम्परा ॥ १००९ ॥<br>
एतदाकर्ण्य काकुत्स्थः क्षिप्रं संक्रान्ततव्यथः ।<br>
केदार इव केदारजलेनापूरितोऽभवत् ।। १०१० ॥<br>
स सभायां समानाय्य सामात्यं मुनिमण्डलम् ।<br>
न शशाक क्षणं वक्तुं दुःखसंतापचिन्तया ॥ १०११ ॥<br>
ततो वसिष्ठजावालिकौत्सगौतमनारदाः ।<br>
मार्कण्डेयात्रिमौद्गल्या वामदेवपुरोगमाः ॥ १०१२ ॥<br>
भृगुप्रभृतयश्चान्ये सकात्यायनकाश्यपाः ।<br>
तस्थुर्दुःखाकुले राज्ञि चित्रन्यस्ता इवाचलाः ॥ १०१३ ॥<br>
कारणं वालनिधने तेषु पृष्टेषु भूभुजा ।<br>
तमभाषत देवर्षिः क्षणं संचिन्त्य नारदः ॥ १०१४॥<br>
पुरा कृतयुगे राजन्नेकवण समक्रियम् ।<br>
मृत्युहीनमनायासमभूद्ब्रह्ममयं जगत् ॥ १०१५ ॥<br>
ततस्त्रेतायुगे ब्रह्मक्षत्रं समतपोवलम् ।<br>
वैश्यशूद्रोपकरणं बभूवावधिजीवितम् ॥ १०१६ ।।<br>
अनृताख्यं ततः पादमधर्मों निदधे परम् ।<br>
त्रिपाद्बभूव धर्मश्च रागद्वेषाकुले जने ।। १०१७ ॥<br>
अधर्मस्य ततः पादो द्वितीयः समपद्यत ।<br>
तेन द्वापरसंज्ञोऽसौ युगोऽधर्मस्तदा द्विपात् ॥ १०१८ ।।<br>
तस्मिन्युगे प्रवृत्ते तु वैश्यानां शनकैस्तपः ।<br>
तपो नास्त्येव शूद्रस्य नोपदेशं न च व्रतम् ॥ १०१९ ।।<br>
जुहोति शूद्रो यद्वह्निं शूद्रो यत्कुरुते तपः ।<br>
गुरुर्भवति शूद्रो यत्तत्पूर्णं लक्षणं कलेः ॥ १०२० ॥</p>
<p>जनः शूद्रप्रधानोऽयं ब्राह्मणः शूद्रसेवकः ।<br>
विमूढाः शूद्रशिष्याश्च कलौ प्रबलविप्लवे ॥ १०२१ ।।<br>
विपयान्ते च तीव्रस्ते शूद्वस्तपसि वर्तते ।<br>
तेन पापविपाकेन ब्राह्मणस्य मृतः सुतः ॥ १०२२ ॥<br>
तस्मादन्विष्य राजेन्द्र स्वयं कुरु यथोचितम् ।<br>
चतुर्भागहरो राजा प्रजानां पुण्यपापयोः ।। १०२३ ॥<br>
नारदेनेत्यभिहिते रामः सौमित्रिमब्रवीत् ।<br>
तैलद्रोण्यां शिशोरस्य संनिधानं विधीयताम् ।। १०२४ ॥]<br>
इत्युक्त्वा पुष्पकं नाम स्मृतमात्रमुपस्थितम् ।<br>
आरुह्य प्रययौ व्योमा खड्गवाणधनुर्धरः ।। १०२५ ॥<br>
स प्रतीची दिशं पूर्वमवलोक्योत्तरां ततः ।<br>
पूर्वी च न जने किंचिद्ददर्श कुकृतं स्थितेः ।। १०२६ ।।<br>
गत्वाथ दक्षिणामाशां गिरेरुत्तरपार्थतः ।<br>
ददर्श पङ्कजरजःपुञ्जपिञ्जरितं सरः ॥ १०२७ ॥<br>
तत्रापश्यत्तपः क्षामं लम्बमानमधोमुखम् ।<br>
पुरुषं तीव्रं निर्बन्धं साकारमिव दुब्रहम् ।। १०२८ ।।<br>
तमुवाच ततो रामः कस्त्वमुग्रतपोनिधिः ।<br>
ब्राह्मणः क्षत्रियो वैश्यः शूद्रो वा सत्यमुच्यताम् ॥ १०२९ ॥<br>
सत्यमेवामृतं लोके तपः सत्ये प्रतिष्ठितम् ।<br>
व्रतं हि सत्योच्छिष्टानां कायक्लेशाय केवलम् ॥ १०३० ॥<br>
इति पृष्टः स रामेण प्रोवाच व्रतनिश्चलः ।<br>
अधोमुखेन वपुषा वैपरीत्यं वदन्निव ॥ १०३१ ।।<br>
सशरीरो दिवं गन्तुं तपसा कृतनिश्चयः ।<br>
शूद्रोऽहं शम्बुको नाम प्रार्थये सुतरां विभो ॥ १०३२ ।।</p>
<hr>
<p>१. कोष्टकान्तर्गताः श्लोकाः फा-ख-पुतकयोनापलब्धाः. शारदालिपिनो लिखिताः.</p>
<p>६२</p>
<p>एतदाकर्ण्य काकुत्स्थः कुपितस्तस्य विक्लवात् ।<br>
शिरश्चिच्छेद खड्गेन मूलं दुःखतरोरिव ।। १०३३ ।।<br>
तत्र शक्रादयः प्रीत्या त्रिदशाः पुष्पवर्षिणः ।<br>
ऊचुर्वरं गृहाणेति वराह रघुनन्दनम् ॥ १०३४ ॥<br>
सोऽवदद्वरदा यूयं यदि से पुण्यभागिनः ।<br>
तदसौ ब्राह्मणस्यैव पुत्रः प्रामोतु जीवितम् ॥ १०३५ ॥<br>
इत्युक्ते सत्वनिधिना रामेण त्रिदिवौकसः ।<br>
तमूचुस्त्यज संतापं संप्राप्तं तेन जीवितम् ॥ १०३६ ॥<br>
यदैव कृत्तं भवता शिरः शूद्रतपस्विनः ।<br>
सह त्वज्जयशब्देन तदैव शिशुरुत्थितः ॥ १ १०३७ ॥<br>
अगस्त्यस्याश्रमं राम गच्छामस्तत्र नस्त्वया ।<br>
नेत्रपानामृतस्यन्दी भविष्यति समागमः ॥ १०३८ ॥<br>
दीप्ता समाप्तिरचैव कुम्भयोनेस्तपोवनी ।<br>
स हि द्वादशभिर्वर्षेरुत्थितोऽन्तर्जलान्मुनिः ॥ १०३९ ॥<br>
इत्युक्त्वा तेषु यातेषु ब्रजन्रामो व्यलोकयत् ।<br>
काननं कुसुमामोदमत्तालिवलयाकुलम् ॥ १०४० ।।<br>
इति शम्बुकवधः ॥ ४० ॥<br>
तत्रालयविवादेन संजातकलहौ मिथः ।<br>
गृध्रोलूको समभ्येत्य वृद्धौ राघवमूचतुः ॥ १०४१ ॥<br>
इन्द्रस्त्वं परमैश्वर्यात्सोमस्त्वममृतपदः ।<br>
पावकः पापदहनाद्दण्ड्यानां शासनाद्यमः ॥ १०४२ ॥<br>
सर्वदेवमयो देवो विष्णुस्त्वं सर्वतोमुखः ।<br>
अस्मिन्विवादसंदेहे प्रमाणं भूपते भवान् ।<br>
ममालयं हरत्येष हरत्येष ममालयम् ॥ १०४३ ॥<br>
इति तद्वचनं श्रुत्वा रामः पप्रच्छ तौ पृथक् ।<br>
वसतोरालये कालः प्रयातो युवयोः कियान् ॥ १०४४ ॥<br>
अथ गृध्रोऽवदभूमिमनुष्यैरूर्ध्ववाहुभिः ।</p>
<p>व्याप्ता यदाभून्निलयरतदा प्रभृति मे प्रभुः ॥ १०४५ ॥<br>
उलूकोऽप्यवद्वृक्षैर्यदाभूद्भूमिरावृता ।<br>
तदा प्रभृति मे राजन्नालयोऽयमनावृतः ॥ १०४६ ॥<br>
एतत्तयोर्वचः श्रुत्वा वृद्धामात्यैः सह स्थितः ।<br>
विचार्य राघवः क्षिप्रं स्थितिज्ञः स्वयमभ्यधात् ॥ १०४७ ।।<br>
सर्गेऽसिन्पद्मनाभस्य नाभिपद्ममुखाकृतेः (१) ।<br>
विष्णुः स्वाङ्गमलोत्पन्नौ जघान मधुकैटभौ ॥ १०४८ ॥<br>
तन्मेदसा मेदिनी भूरभूत्पूर्वं द्रुमावृता ।<br>
पश्चान्मनुष्यैः संपूर्णा तस्माद्गृध्रः पराजितः ।। १०१९ ॥<br>
इत्युक्ते कुपिते रामे वागुवाचाशरीरिणी ।<br>
त्वद्दर्शनान्तःशापोऽस्य गृद्ध्रस्याद्य क्षयं गतः ॥ १०५० ॥<br>
नृपतिर्ब्रह्मदत्तोऽयं मासमालोक्य भोजने ।<br>
गौतमेन पुरा शप्तः प्रयातो गृद्ध्रतामिमाम् ॥ १०५१ ॥<br>
एतदाकर्ण्य विरतप्रकोपे रधुनन्दने ।<br>
गृध्ररूपं परित्यज्य ब्रह्मदत्तो दिवं ययौ ।। १०५२ ।।<br>
इति गृङोलकिकम् ॥ ११ ॥<br>
अथागस्त्यं समभ्येत्य पूजयित्वा ययुः सुराः ।<br>
रामोऽपि प्राप्य सानन्दस्तं ववन्दे कृताञ्जलिः ॥ १०५३ ।।<br>
तस्मै मुनिवरः पूजां प्रीतः कृत्वा नृपोचिताम् ।<br>
तरुणार्कप्रभादीप्तं दिव्यमाभरणं ददौ ।<br>
तं राघवोऽब्रवीन्नायमुचितो नः प्रतिग्रहः ॥ १०५४ ॥<br>
शासनं च तवालङ्घ्यं भगवन्युक्तमुच्यताम् ।<br>
इत्युक्ते रघुनाथेन कुम्भयोनिरभाषत ।। १०५५ ।।<br>
अराजके पुरा सर्गे तेजोभागैदिवौकसाम् ।<br>
क्षुतात्स्वयंभुवा सृष्टः क्षुप इत्यभवन्नृपः ।। १०५६ ।।</p>
<p>शक्रांशो प्रभुता राज्ञो वरुणांशः स्वरूपतः ।<br>
धनदांशी धनादानदाने दैण्डे यमांशतः ॥ १०५७ ॥<br>
तस्मादैन्द्रेण भागेन रत्नान्यहन्ति पार्थिवाः ।<br>
इत्युक्तो मुनिना रामो गृहीत्वा तदभाषत ॥ १०५८ ॥<br>
इदमाभरणं दिव्यं पुरे मूर्तमिवाद्भुतम् ।<br>
सूर्यप्रभं कुतः कान्तं कस्यैतदभवत्पुरा ॥ १०५९ ।।<br>
इति पृष्टो मुनिवरः काकुत्स्थेन तमब्रवीत् ।<br>
श्रूयतामिदमाश्चर्य खयमालोकितं मया ॥ १०६० ।।<br>
पुराहं निद्रितखगे पुष्पिते निर्जने वने ।<br>
चित्रस्थ इव निःशब्दे फलाव्ये शतयोजने ॥ १०६१ ॥<br>
भ्रान्त्वा मनोहरं स्वच्छमुत्फुल्लकमलोद्भवम् ।<br>
असंस्पृष्टमनाघ्रातमपश्यं कौतुकाकुलः ॥ १०६२ ॥<br>
अदूरे सरसस्तस्मादृष्टः स्पष्टः शवो मया ।<br>
अनष्टचारुरूपत्वात्स जीव इव कान्तिमान् ॥ १०६३ ॥<br>
अतोऽहं विस्मयात्तत्र मुहूर्त निश्चलः स्थितः ।<br>
अवश्यं रनरुचिरं विमानं हंससंयुतम् ॥ १०६४ ॥<br>
तसिन्विमाने पुरुषः श्रीमानप्सरसां गणैः ।<br>
सेवितो गीतवाद्येन मया दृष्टः शशिप्रभः ॥ १०६५ ॥<br>
अवरुद्ध विमानाग्राचारुकेयूरकुण्डलः ।<br>
विलोलहारः शनकैः प्रययौ स शवान्तिकम् ॥ १०६६ ॥<br>
यथाकामं ततो भुक्त्वा मांसं तस्यातिपीवरम् ।<br>
सलिलं सरसि स्पृष्ट्वा सोऽविशत्वं विमानगः ॥ १०६७ ॥<br>
पश्चादेत्य मया पृष्टः को भवान्दीप्तविग्रहः ।<br>
आहारो गर्हितः किं ते श्रुत्वैतत्सोऽप्युवाच माम् ॥ १०६८॥</p>
<hr>
<p>१. &lsquo;भूपतेराज्ञा&rsquo; क-ख. २. &lsquo;मुरूपता&rsquo; शा०. ३. &lsquo;दया&rsquo; शा०. ४, ‘दण्डो&rsquo; स्यात्.</p>
<p>५. &lsquo;पर&rsquo; स्यात्. ६. &lsquo;सूत&rsquo; क-ख, ७. &lsquo;त्पलम्&rsquo; क-ख. ८. &lsquo;ततो&rsquo; क. ९. &lsquo;भ्युवाच&rsquo;
क.</p>
<p>अहं विदर्भराजस्य सुदेवस्य यशोनिधिः ।<br>
पुत्रः श्वेत इति ख्यातः सुरथश्च ममानुजः ।। १०६९ ॥<br>
भुक्त्वा वर्पसहस्राणि राज्यं निहतकण्टकम् ।<br>
अभिषिच्यानुजं काले यातोऽहं तपसे वनम् ॥ १०७० ।।<br>
त्रीणि वर्षसहस्राणि कृत्वाहं कानने तपः ।<br>
यातोऽथ ब्रह्मसदनं ब्रह्मर्षिगणसेवितम् ॥ १०७१ ॥<br>
संजातक्षुत्पिपासेन पृष्टस्तत्राशनं मया ।<br>
ब्रह्मावदत्तवाहारः कायोऽयं पीवरो निजः ॥ १०७२ ।।<br>
आश्रमे न त्वया दत्तं राजन्भोजनमर्थिने ।<br>
शरीरं पूरितं चेदं तद्भक्षय यथारुचि ॥ १०७३ ॥<br>
दत्तमासाद्यते सर्वमदत्तं लभ्यते कुतः ।<br>
भोगबीजमनुप्तं हि कर्मक्षेत्रे न जायते ॥ १०७४ ॥<br>
लोकेऽस्मिन्नित्यतृप्तेऽस्मिन्क्षुधा शुष्यसि भूपते ।<br>
भोजनार्थी क्षुधाक्रान्तो यतिस्ते विमुखो गतः ॥ १०७५ ।।<br>
कालेनाभ्येत्य कारुण्यादगस्त्यस्तपसां निधिः ।<br>
स्वमांसाशनवीभत्सात्कृच्छ्रात्त्वां तारयिष्यति ।। १०७६ ॥<br>
इत्युक्तोऽहं भगवता स्वयं कमलयोनिना।<br>
इदं पूर्वशरीरं तद्भक्षयामि नवं सदा ॥ १०७७ ।।<br>
सत्त्वं मयाद्य भगवन्दृष्टः किल्विपसंक्षयात् ।<br>
दिव्यं मे प्रतिगृह्येदं भूषणं दुःखमुद्धर ॥ १०७८ ।।<br>
श्रुत्वाहमेतत्तेनोक्तं करुणाकूणिताशयः ।<br>
खेहादकरवं तस्य भूपणानां प्रतिग्रहम् ॥ १०७९ ॥<br>
विनष्टपूर्वदेहोऽथ दिव्येन वपुषान्वितः ।<br>
विमानेन ययौ राजा श्वेतः पुण्यार्जितां दिवम् ।। १०८० ।।<br>
तदेतद्भूषणं तस्मान्मथा प्राप्तं महीपते ।<br>
खमेवास्योचितं धाम प्रकाशस्येव भास्करः ॥ १०८१ ॥<br>
इति श्वेतोपाख्यानम् ॥ १२ ॥</p>
<hr>
<p>१. &lsquo;क्त्वैवं का</p>
<p>अगस्त्येनेति कथितं श्रुत्वा रामोऽब्रवीत्पुनः ।<br>
निर्सगं तदनं कस्माद्भगवन्वर्जितं जनैः ॥ १०८२ ॥<br>
कौतुकादिति रामेण पृष्टस्तमवदन्मुनिः ।<br>
इक्ष्वाकोरभवद्दण्डः पुत्रः पुत्रशतानुगः ॥ १०८३ ॥<br>
दुराचारं विदित्वा तं विन्ध्यगह्वरभूमिषु ।<br>
पिता भूमिपतिश्चक्रे निर्जिताशेपभूपतिः ॥ १०८४ ॥<br>
स तन्त्र मधुमत्ताख्यं कृत्वा स्वर्गोपमं पुरम् ।<br>
पुरोहितं चोशनसं प्रजाकार्यरतोऽभवत् ॥ १०८५ ।।<br>
ततः कदाचित्कुसुमोल्लासहासविकासिनि ।<br>
मधौ मधुकरालापविनिवारितसंयमे ॥ १०८६ ॥<br>
बलानिलचलत्फुल्ललताहूतमनोभवे ।<br>
राजा चचार रुचिरे भार्गवाश्रमकानने ॥ १०८७ ॥<br>
तत्र कन्यामसामान्यलावण्यनलिनी नवाम् ।<br>
ददर्श रतिसादृश्यलजया मलिनीकृताम् ॥ १०८८ ॥<br>
शुक्रात्मजां तामरजां राजा राजीवलोचनाम् ।<br>
विलोक्य मन्मथाविष्टो ययाचे रतिसंगमम् ॥ १०८९ ॥<br>
सावदद्गुरुपुत्री ते न गम्याहं महीपते ।<br>
रूपलुब्धः क्षयोत्सङ्गं पतङ्ग इव मा गमः ॥ १०९० ॥<br>
इति ब्रुवाणामरजां राजा रागरजोवृतः ।<br>
उवाच निर्जने लब्धां कथं त्वां त्यक्तुमुत्सहे ॥ १०९१ ॥<br>
जाने त्वां पितुरायत्तां किंतु प्राणपणो मम ।<br>
कार्याकार्यविचारोऽस्ति कस्य जीवितसंशये ॥ १०९२ ॥<br>
सरस्फारानिलोद्भूतं मानसं स्तम्भ्यते कथम् ।<br>
अदभ्रश्वभ्रविभ्रष्टं कः पयो धर्तुमीश्वरः ॥ १०९३ ॥<br>
इत्युक्त्वा तां बलात्कन्यां विधूतकरपङ्कजाम् ।<br>
नलिनीमिव मातङ्गो दूषयित्वा जगाम सः ॥ १०९४ ॥</p>
<hr>
<p>१.&lsquo;चकार&rsquo; क-ख. २. &lsquo;लुब्यो&rsquo; शा०.</p>
<p>अथाश्रमं समभ्येत्य शुक्रः पुत्रीमधोमुखीम् ।<br>
ददर्श साश्रुनयनामरजां रजसा प्लुताम् ॥ १०९५ ।।<br>
शुक्रशापात्पपाताथ पुरे दण्डस्य भूपते ।<br>
पांशुवृष्टिर्यया दग्धः स सराष्ट्रः क्षयं ययौ ॥ १०९६ ।।<br>
उदभूद्दण्डकारण्यं दण्डशापाज्जनोज्झितम् ।<br>
अरजायाः पदं तत्र पित्रादिप्टमभूत्सरः ॥ १०९७ ॥<br>
इति दण्डशापः ॥४३॥<br>
इत्याश्चर्यकथां श्रुत्या पूजितः कुम्भयोनिना ।<br>
प्रभाते तं समामन्त्र्य राघवः स्वपुरीं ययौ ॥ १०९८ ॥<br>
राजधानीं प्रविश्याथ सभाभवनमेत्य सः ।<br>
रत्नासनस्थितो द्वाःस्थं दिदेशानुजदर्शने ॥ १०९९ ।।<br>
ततः प्रविश्य सोत्कण्ठौ नृपौ भरतलक्ष्मणौ ।<br>
प्रणम्य ब्राह्मणशिशोजीवितावाप्तिमूचतुः ॥ ११०० ।।<br>
तौ कथान्ते रघुपतिर्बभापे यशसां निधिः ।<br>
राजसूयसमारम्भे वर्तते मे मनोरथः ॥ ११०१ ।।<br>
अशेषविजयप्राज्यं राज्यं तदभिधीयते ।<br>
यज्ञोपकरणे यस्मिन्प्रवृद्धा धनसंपदः ॥ ११०२॥<br>
सुकृतोद्यानवल्लीभिः किमेताभिर्विभूतिभिः ।<br>
यशोभिः पुष्पिता दिक्षु राजसूयोज्ज्वलैर्न या ॥ ११०३ ॥<br>
श्रुत्वैतद्भरतो धीमात्राममूचे कृताञ्जलिः ।<br>
अर्हस्त्वमेव भूपाल राजसूयस्य कोऽपरः ।। ११०४ ।।<br>
यज्ञानां प्रवरश्चासौ भवानिव महीभुजाम् ।<br>
अन्ते तु राजसूयस्य भवत्येव जगत्क्षयः ॥ ११०५ ॥<br>
सोमस्य राज्ञः संपूर्णे राजसूये सुधानिधेः ।<br>
क्षयोऽभूज्ज्योतिषां घोरः संग्रामे तारकामये ॥ ११०६ ।।<br>
वरुणस्यापि निर्वृत्ते तस्मिन्यज्ञे जलौकसाम् ।<br>
दारुणः सर्वलोकानां संहारः संगरेऽभवत् ।। ११०७ ॥</p>
<p>शतक्रतोरपि पुरा यस्मिन्यज्ञे महीयसि ।<br>
देवासुरमभूयुद्धं चिरं विश्वक्षयक्षमम् ॥ ११०८ ॥<br>
यज्ञान्ते सर्वभूतानां हरिश्चन्द्रस्य भूपतेः ।<br>
बभूवाडीवके युद्धे स्थावराणां च संक्षयः ॥ ११०९ ।।<br>
तस्मात्त्वं पृथिवीपाल सर्वसत्त्वहिते रतः ।<br>
त्रैलोक्यायासदं यज्ञं तं कथं कर्तुमर्हसि ॥ १११०॥<br>
भरतेनेत्यभिहिते प्रशशंस सुह्रन्नृपः ।<br>
अभयं सर्वभूतानां यज्ञः क्रतुशताधिकः ॥ ११११<br>
ततो जगाद सौमित्रिः प्रणतः पृथिवीपतिम् ।<br>
राजसूयसमो राजन्नश्वमेधो महामखः ॥ १११२ ॥<br>
बभूव विश्वविजयी वृत्रो नाम महासुरः ।<br>
शतयोजनविस्तीर्णो घनस्तद्द्विगुणोन्नतः ॥ १११३ ॥<br>
विष्णुनाप्यायतबलस्तं शक्रस्तपसि स्थितम् ।<br>
तदाविष्टेन वज्रेण जघान घनविक्रमम् ॥ १११४ ।।<br>
आलिलिङ्ग ततः शक्रं ब्रह्महत्या पिशाचिका ।<br>
अदृश्यः सर्वभूतानामाक्रान्तः सोऽभवद्यथा ॥ १११५ ॥<br>
ततो विष्णुगिरा देवाः शक्रं किल्बिषशान्तये ।<br>
अश्वमेधे कृतोद्योगास्तं गत्वा चक्रिरे स्फुटम् ॥ १११६ ॥<br>
संपूर्णे विधिवत्तस्मिन्नश्वमेधे शतक्रतोः ।<br>
सुरैश्चतुर्धा विन्यस्ता ब्रह्महत्या मुमोच तम् ॥ १११७ ॥<br>
जलस्थिता विशत्येव सा तत्राशुचिकारणम् ।<br>
वृक्षेषु च स्थिता वृक्षच्छेत्तारं यातु पर्वसु ॥ १११८ ॥<br>
रजस्वलासु नारीषु स्थित्वा विशति तद्गतम् ।<br>
स्थिता चतुर्थेनांशेन सा ब्राह्मणवधे स्वयम् ॥ १११९ ॥</p>
<hr>
<p>१. &lsquo;द्यया&rsquo; स्यात्,</p>
<p>२. चतुर्मास्था पूर्णोदनदीपु इत्यर्थः,</p>
<p>भागैश्चतुर्भिरायातं तस्यां देवैः सुरेश्वरः ।<br>
प्रभावादश्वमेधस्य पुनः स्वपदमाययौ ।। ११२० ॥<br>
इति वृत्रोपाख्यानम् ॥ १४ ॥<br>
कथितं लक्ष्मणेनैतदाकर्ण्य रघुनन्दनः ।<br>
उवाच हर्षपेयूषं स्मृतकान्त्या सृजन्निव ॥ ११२१ ॥<br>
सत्यमेतद्यदेवोक्तं सुमित्रानन्दन त्वया ।<br>
अश्वमेधसमं लोके विद्यते न हि पावनम् ॥ ११२२ ।।<br>
श्रूयते किल पुत्रोऽभूत्कर्दमस्य प्रजापतेः ।<br>
इडो नाम क्षितिपतिर्बाह्लीकेषु यशोनिधिः ॥ ११२३ ॥<br>
स विश्वविजयो राजा प्रजासंरक्षणव्रतः ।<br>
सोमवत्सर्वभूतानां बभूव प्रियदर्शनः ॥ ११२४ ।।<br>
ततः कदाचित्पुप्पेषुमित्रे चैत्यमहोत्सवे ।<br>
स सैन्यकानने राजा चचार मृगयारसात् ।। ११२५ ॥<br>
नानाकुसुमसंछन्ननवकाननकौतुकात् ।<br>
स स्कन्दजन्मवसुधां रौक्मं शरवणं ययौ ॥ ११२६ ।।<br>
श्रीकण्ठस्तत्र भगवाञ्शेखरेन्दुप्रभामृतैः ।<br>
जीवयन्निव पुष्पेषु विजहार सतीसखः ।। ११२७ ॥<br>
स्वैरिणः शासनात्तत्र देवस्य गिरिजापतेः ।<br>
स्त्रीत्वं प्रापुर्गणाः सर्वे खगवृक्षमृगैः सह ।। ११२८ ॥<br>
सर्वभूतगणे तत्र स्त्रीभूते सचराचरे ।<br>
विललास विलासाङ्कः शशाङ्काभरणो भवः ।। ११२९ ॥<br>
तं देशं भूपतिः प्राप्य सभृत्यबलवाहनः ।<br>
सहसा विस्मितमयः स्त्रीरूपः समपद्यत ।। ११३० ॥<br>
स रुद्रशासनं ज्ञात्वा तमेव शरणं गतः ।<br>
उपोपितश्चिरं स्तोत्रजपध्यानरतोऽभवत् ।। ११३१ ।।</p>
<hr>
<p>१. स्पृश&rsquo; क.</p>
<p>तमुवाच ततो देवः प्रहस्य गिरिजापतिः ।<br>
पुरुषत्वं विना राजन्यदभीष्टं तदुच्यताम् ॥ ११३२ ॥<br>
एतदाकर्ण्य भूपालः किंचिद्भग्नमनोरथः ।<br>
प्रत्याख्यातो भगवता भवानीं शरणं ययौ ॥ ११३३ ॥<br>
मासं भविष्यसि वधूः पुमान्मासं भविष्यसि ।<br>
मासि मासि निजं रूपमतीतं न स्मरिष्यसि ॥ ११३४ ॥<br>
इति देव्या वचः श्रुत्वा स्त्रीभूतैः सहितोऽनुगैः ।<br>
स गत्वान्यवनं दिव्यं ददर्श रुचिरं सरः ॥ ११३५ ॥<br>
तस्येशशासनात्त्यक्ततनोरिव मनोभुवः ।<br>
अभूदुच्चकुचाभोगजघनाभरणं वयुः ॥ ११३६ ॥<br>
सा नूपुररवाकृष्टकलहंसाकुला शनैः ।<br>
चचार सरसस्तीरे श्रीरिवाम्भोरुहोदरात् ॥ ११३७ ॥<br>
ततः सोमसुतः श्रीमान्विपुले तपसि स्थितः ।<br>
बुधो रूपनिधिः कान्तां तामपश्यत्सुलोचनाम् ॥ ११३८ ॥<br>
आताम्रपाणिनलिनां चरणारुणितावनिम् ।<br>
दृष्ट्वा जहर्ष विम्बोष्ठीं स तां रागमयीमिव ।। ११३९ ।।<br>
ततः स्मरशरासारपातपक्षानिलैरिव ।<br>
न बभूव धृतेः पात्रं बुधः प्रोद्धूतमानसः ॥ ११४० ॥<br>
अथाङ्गना तदनुगाः स जगाद प्रियं वचः ।<br>
किं नार्यः शैलकटके वासोऽस्मिन्नभिधीयते ॥ ११४१ ॥<br>
एष निर्झरझाङ्काररम्यपुष्पफलोचितः ।<br>
देशः किंपुरुषैस्तत्र क्रियतां प्रियसंगमः ॥ ११४२ ॥<br>
इति तस्य गिरा शैलतटे किंपुरुषाश्रिते ।<br>
किं नार्य इति तेनोक्ताः किंनार्यस्ता ययुः स्त्रियः ॥ ११४३ ॥<br>
ततः स तासु यातासु कान्तां तामेत्य सादरः ।<br>
उवाच नवलावण्यपण्यविक्रीतमानसः ।। ११४४ ॥</p>
<p>आनन्दस्यन्दिनी कान्तिरियं तव सितस्मिते ।<br>
विभाति व्याहता लोके कीर्ति मन्ये मनोभुवः ॥ ११४५ ॥<br>
तस्य कीर्णसुधासिन्धोरिन्दोः शर्वशिरोमणेः ।<br>
स्मरमित्रस्य पुत्रोऽहं वुधः सुभ्रु भजस्व माम् ॥ ११४६ ॥<br>
एतदाकर्ण्य मधुरं सा बुधस्य सुमध्यमा ।<br>
मन्मथेन वशं नीता तथेति प्रत्यपद्यत ।। ११४७ ॥<br>
सौभाग्यभामिनी तेन रममाणा घनस्तनी ।<br>
सा मेने माधवं मासं नीतं क्षणमिव क्षणात् ॥ ११४८ ॥<br>
मासावसाने शयनादुत्क्षिप्ता सहसैव सा ।<br>
बभूव विस्मृतातीतस्त्रीभावः स महीपतिः ।। ११४९ ॥<br>
सोऽपृच्छदुधमभ्येत्य राजाहं मृगयारसात् ।<br>
प्रविष्टः कानने सैन्यं न जाने तत्क्व मे गतम् ।। ११५० ।।<br>
सैन्यहीनः क्व गच्छामि वनेऽस्मिन्निवसाम्यहम् ।<br>
राज्यं ममानुजो वीरः शशिबिन्दुः करिष्यति ।। ११५१ ॥<br>
इत्युक्ते भूभुजा तेन बुधस्तं प्रत्यभाषत ।<br>
शिलावर्षेण गहने भृत्यास्तत्र निसूदिताः ।। ११५२ ॥<br>
त्वया सुप्तेन न ज्ञाता भविष्यन्त्यपरेषु नः ।<br>
कंचित्कालं प्रतीक्षस्व वनेऽस्मिन्पूजितो मया ॥ ११५३ ॥<br>
बुधेनेति ब्रुवाणेन स कुर्वन्विबुधाः कथाः ।<br>
मासे प्रयाते कान्तैव साभूद्विस्मृतपौरुषा ॥ ११५४<br>
अथ मासं सिपेवे सा बुधं निधुवनैषिणी ।<br>
मासं च पुरुषो भूत्वा चक्रे पौराणिकाः कथाः ॥ ११५५ ॥<br>
ततः सा नवमे मासि पूर्णे पूर्णेन्दुसुन्दरम् ।<br>
असूत सूर्यसंकाशं पुरूरवसमात्मजम् ॥ ११५६ ॥<br>
तं जातमात्रं निक्षिप्य पुत्रं चन्द्रगृहे बुधः ।<br>
चकार भूपतेश्चिन्तां स्त्रीभावविनिवृत्तये ॥ ११५७ ।।</p>
<hr>
<p>१. &lsquo;व्याहतां&rsquo; स्यात्.</p>
<p>स समानाप्य संवर्तच्यवनप्रमुखान्मुनीन् ।<br>
रुद्रप्रसादनोपाये क्रियां तां तामचिन्तयत् ॥ ११५८ ॥<br>
स्वेच्छागतः पिता राज्ञा कर्दमोऽथ प्रजापतिः ।<br>
तानुवाचाश्वमेधेन तुष्टोऽस्त्येव महेश्वरः ॥ ११५९ ॥<br>
ततो बुधाश्रमे तस्मिन्संपूर्णे नृपतेः ऋतौ ।<br>
तुतोष शर्वस्तद्वाक्यात्पुरुषश्चाभवन्नृपः ।। ११६० ॥<br>
प्रतिष्ठानपुरे जातस्तत्पुत्रोऽभूत्पुरूरवाः ।<br>
तस्मान्नास्त्यश्वमेधस्य प्रभावे सदृशः क्रतुः ॥ ११६१ ॥<br>
राघवेनेत्यभिहिते हृष्टौ भरतलक्ष्मणौ ।<br>
अश्वमेधसमारम्भे जातोत्कण्ठौ ननन्दतुः ॥ ११६२ ॥<br>
इतीडापुरुषीयम् ॥ ४५ ॥<br>
ततः समाययुः सर्वे मुनयो विनयावनेः ।<br>
यज्ञारम्भे नरपतेर्ब्रह्मलोकाद्दिवो भुवः ॥ ११६३ ॥<br>
उत्सृष्टे लक्ष्मणोदारे हये लक्ष्मणरक्षिते ।<br>
आहूते सारगैर्दूतैः सुग्रीवे सविभीषणे ॥ ११६४ ॥<br>
रामशासनमानेन प्राप्तेष्वखिलराजसु ।<br>
गोमत्यां नैमिषतटे कृते यज्ञनिवेशने ॥ ११६५ ॥<br>
राशिभिर्हेमरत्नानां पूरिते गिरिसंनिभैः ।<br>
पृथक्पृथग्मुनिवरैर्वाटेष्वध्यासितेषु च ॥ ११६६ ।।<br>
अवर्ततातिशक्रस्य राज्ञो यज्ञः सदोचितः ।<br>
नानार्थिसार्थसंपूर्णसर्वाशाकल्पपादपः ॥ ११६७ ॥<br>
सोमं स्वप्नेऽपि नायाति दूरे वरुणशक्रयोः ।<br>
सा श्रीः कुतः कुबेरस्य यज्ञे रामस्य याभवत् ॥ ११६८ ॥<br>
तत्र हेममयी सीता कुशलैः शिल्पिभिः कृता ।<br>
शुशुभे राघवप्रीत्या वनात्स्वयमिवागता ॥ ११६९ ।।<br>
तस्थौ शिष्यर्वृतस्तत्र वाल्मीकिस्तेजसां निधिः ।<br>
द्रष्टुं मुनिसभां प्राप्तः साक्षादिव प्रजापतिः ॥ ११७० ॥</p>
<p>मुनेस्तस्याज्ञया तत्र कुमारौ कान्तविग्रहौ ।<br>
गन्धर्वाविव लोकेषु श्रवणामृतवर्षिणौ ॥ ११७१ ।।<br>
गातुं रामयशः प्राप्तौ कैलासादिव किंनरौ ।<br>
मूर्तौ पुष्पाकरस्येव मासौ षट्पदनादितौ ॥ ११७२ ।।<br>
वीणावेणुस्वनेनैव मीलितं मूर्छनाजुषा ।<br>
कलकण्ठौ कुशलवौ रामायणमगायताम् ।। ११७३ ॥<br>
उद्गीतश्रवणाश्चर्यविस्मयालोलमौलयः ।<br>
क्षीबा इवाभवन्सर्वे पूर्णमानानना जनाः ।। ११७४ ।।<br>
राघवः सानुजो भूपा मुनयः कपिराक्षसाः ।<br>
चित्रन्यस्ता इव बभुः काव्ये गीते च विस्मिताः ॥ ११७५ ॥<br>
तौ वीक्ष्य विस्मयालोललोके सदसि सर्वतः ।<br>
बभूवानन्दसंकल्पमयो जल्पः परस्परम् ॥ ११७६ ॥<br>
अहो गीतगहो काव्यमहो रूपं कुमारयोः।<br>
न विनस्त्रिदिवे ब्रह्मभुवने वा ययोर्यथा ॥ ११७७ ।।<br>
रामस्य सदृशावेतौ दर्पणे विम्बिता इव ।<br>
जटावल्कलमात्रेण वैलक्षण्यमुपागतौ ॥ ११७८ ।।<br>
रामस्य तनयावेव यदि विद्याधराविमौ ।<br>
तत्किं विद्याधरोत्सङ्गे श्रुतोऽस्माभिर्न भूपतेः ॥ ११७९ ।।<br>
इति तेषां कथयतां रामस्य चरितं सदा ।<br>
कर्मान्तरेषु यज्ञेषु सर्गबन्धमगायताम् ॥ ११८० ॥<br>
न तौ जगृहतुर्दत्तं बहु हेम महीभुजा ।<br>
धने पतति न स्निग्धा दृष्टिरुन्नतजन्मनाम् ।। ११८१ ।।<br>
केनेदं विहितं काव्यमिति पृष्टौ महीभुजा ।<br>
वाल्मीकिना कृतमिति प्रणतौ तौ तमूचतुः ॥ ११८२ ।।<br>
ततस्तौ तनयौ ज्ञात्वा चक्षुपा हृदयेन च ।<br>
राघवः साश्रुनयनः प्रोवाच दयितां स्मरन् ॥ ११८३ ।।</p>
<p>हनुमत्प्रमुखाः सर्वे वाल्मीकिं तपसां निधिम् ।<br>
विज्ञापयन्तु वचसा मम निर्घृणचेतसः ॥ ११८४ ॥<br>
निर्दोषां भगवञ्जाने जानकीं जनसंभवात् ।<br>
अपवादान्मया त्यक्ता कीर्तिलुब्धेन केवलम् ॥ ११८५ ।।<br>
सा ते सदसि पूर्णेऽस्मिन्नेकीभूते जगन्मये ।<br>
करोतु शपथं सीता प्रत्ययं यात्वयं जनः ।। ११८६ ॥<br>
वचनं राघवस्यैतद्वाल्मीकेस्ते न्यवेदयन् ।<br>
वाल्मीकिरपि तत्सर्वं तथेति प्रत्यपद्यत ॥ ११८७ ।।<br>
ततः प्राप्ते मुनिमये व्याप्ते सदसि राजभिः ।<br>
जानक्याः शपथं द्रष्टुमेकीभूतोऽभवज्जनः ॥ ११८८ ॥<br>
अदृश्यत ततः सीता सास्त्रा किंचिदधोमुखी ।<br>
सरस्वतीव ब्रह्माणं वाल्मीकिमनुगामिनी ॥ ११८९ ॥<br>
ह्रिया मुहुः करोत्सृष्टकषायायतलोचना ।<br>
दृष्ट्वा हेममयीं पत्नीमिव संजातमत्सरा ।। ११९० ॥<br>
पूज्यमाना मुनिवरैरिक्ष्वाकुकुलपावनी ।<br>
भूभृत्समागमे तस्मिन्गङ्गेवाकुलतां गता ।। ११९१ ॥<br>
ततो हालाहलाशब्दस्तां दृष्ट्वा सासुलोचनाम् ।<br>
बभूव सर्वभूतानां साधुवादपुरःसरः ॥ ११९२ ।।<br>
जनमध्यमथासाद्य वाल्मीकिरवदन्मुनिः।<br>
इयं सीता सती राम प्रत्ययं गन्तुमागता ।<br>
नभस्तटीव पङ्केन लिप्ता वितथवादिभिः ॥ ११९३ ॥<br>
यदि राम महीपाल मुनयो मुनयो वयम् ।<br>
असत्यं यदि नास्मासु तत्सीता शीलशालिनी ॥ ११९४ ।।<br>
इमौ ते तनयौ राम कामपुष्पाकराविव ।<br>
मनस्तत्रैव नेत्रे च वयं धर्मश्च साक्षिणः ॥ ११९५ ।।<br>
इत्युक्ते मुनिना तत्र कृतासनपरिग्रहे ।</p>
<hr>
<p>१. &lsquo;न्मुनये&rsquo; शा..</p>
<p>देवगन्धर्वसिद्धानां बभूव गगने रवः ॥ ११९६ ॥<br>
ततो जगाद काकुत्स्थः शृण्वतां सर्वदेहिनाम् ।<br>
जानाम्यपापां वैदेहीं जानामि यमजौ सुतौ ॥ ११९७ ।।<br>
न ममाप्रत्ययो देव्या मनोवृत्तिरिवात्मनः ।<br>
करोतु शपथं सीता जनवादः प्रमृज्यताम् ॥ ११९८ ।।<br>
कुले जन्म यशः शुभ्रं कुलमानोन्नतं मनः ।<br>
अपवादभयान्नित्यं हृदये शोकशङ्कवः ।। ११९९ ।।<br>
इत्युक्ते रघुनाथेन जानकी रचिताञ्जलिः ।<br>
उवाचाधोमुखी हर्षं वीक्ष्यमाने(णे)व हारितम् ॥ १२००!!<br>
यथा मे राघवादन्यो न संकल्पेन दैवतम् ।<br>
तेन सत्येन विवरं भूतधात्री ददातु मे।। १२०१ ॥<br>
मनोनयनवाक्चेष्टास्वप्नैरव्यभिचारिणी।<br>
यद्यहं रघुनाथस्य तन्मे रन्ध्रं ददातु भूः ॥ १२०२ ।।<br>
इत्युक्ते रधुनाथस्य पत्न्या तूर्ण महीतलात् ।<br>
उदतिष्ठद्धृतं मूर्ध्ना भुजगैः काञ्चनासनम् ॥ १२०३ ॥<br>
उपविष्टा ततस्तस्मिन्वसुधा सर्वसाक्षिणी ।<br>
आदाय पाणिना सीतां पातालमविशत्पुनः ॥ १२०४ ॥<br>
अदर्शनं प्रयातायां तस्यां सर्वे सभास्थिताः ।<br>
बभूवुर्मोहविवशाः पुष्पवृष्टिः पपात च ॥ १२०५ ।।<br>
इति वसुधाप्रवेशः ॥ ४६॥<br>
अथ दुःखाग्निसंतप्तः काकुत्स्थः साश्रुलोचनः ।<br>
शून्यं जगन्मन्यमानस्तनुहीन इवाभवत् ।। १२०६ ॥<br>
स कोपादवदद्देवी मही सीतां प्रयच्छतु ।<br>
श्वश्रूर्ममैषा न रुपा जीवितं हन्तुमर्हति ॥ १२०७ ॥<br>
ममापि विवरं भूमिर्ददातु दयितार्थिनः ।<br>
पत्नीं वा भूमिरहितं करोमि जगदन्यथा ॥ १२०८ ।।</p>
<p>इत्युक्त्वा धनुषि क्रोधाद्वाणेषु च ददौ दृशम् ।<br>
वसुधाभेदसंनद्धं ब्रह्मा तमवदद्दिवः ॥ १२०९ ॥<br>
न कर्तुमर्हसि वृथा संतापं रघुनन्दन ।<br>
भवं स्मरस्व वक्तुं मे न युक्तं जनसंनिधौ ॥ १२१० ॥<br>
इत्युक्त्वान्तर्हिते व्योम्नि सह देवैः प्रजासृजि ।<br>
भूतलादुद्गता वाणी प्रोच्चचाराशरीरिणी ।। १२११॥<br>
श्रमं मिथ्यैव काकुत्स्थ मा कृथा मैथिलीकृते ।<br>
आयासः केवलं मुला गगनग्रहणग्रहः ॥ १२१२ ॥<br>
सा पितॄणां स्वधा नित्यं सुधा तृप्तिर्दिवौकसाम् ।<br>
विष्णोर्वक्षसि सा लक्ष्मीः सिद्धानां मूर्ध्नि सा स्थिता॥१२१३॥<br>
तद्दर्शनरसः कोऽपि यदि ते न निवर्तते ।<br>
तदेतौ तद्वपुर्जातौ पुत्रौ पश्यामृतोपमौ ॥ १२१४ ॥<br>
एतदाकर्ण्य नृपतिर्वीरः संस्तम्भ्य विक्रमम् ।<br>
पुत्रौ गृहीत्वा यज्ञान्ते हेमपूर्णा महीं ददौ ॥ १२१५ ॥<br>
पुनर्यज्ञशतैरिष्ट्वा दत्त्वा च विपुलं वसु ।<br>
प्रशान्तोपप्लवे राज्ये स रराज जनेश्वरः ।। १२१६ ॥<br>
इत्यश्वमेधः ॥ ४७ ॥<br>
अथ रामाज्ञया गत्वा भरतो मातुलान्तिकम् ।<br>
गन्धर्वनगरे वीरान्गन्धर्यान्युधि दुर्मदान् ॥ १२.१७ ॥<br>
त्रिकोटिसंख्यानुन्मथ्य कालास्त्रेण प्रमाथिना।<br>
गान्धारविषयं चक्रे नगरीभ्यां विभूषितम् ॥ १२१८ ।।<br>
भरतस्तत्र विदधे स्वपुत्रौ तक्षपुष्कलौ ।<br>
तयोः पुर्योर्महीपालौ कृत्वा च स्वपुरीं ययौ ॥ १२१९ ॥<br>
प्राप्य तक्षशिलां तक्षः पुष्करः पुष्करावतीम् ।<br>
इक्ष्वाकुकुलतुल्येन यशसा तौ विरेजतुः ॥ १२२० ॥<br>
इति गान्धारविषयः ॥ १८ ॥</p>
<hr>
<p>१. &lsquo;भावं&rsquo; शा०. २. &lsquo;पुष्टया&rsquo; क-ख.</p>
<p>ततः पुरीद्वयं रामश्चक्रे लक्ष्मणपुत्रयोः ।<br>
अङ्गदस्य च वीरस्य चन्द्रकेतोश्च भूपतेः ॥ १२२१ ॥<br>
अङ्गदस्याङ्गदीयाख्या साभूद्भूमिपतेः पुरी।<br>
चन्द्रवत्यभिधा चन्द्रकेतोरप्यपराभवत् ॥ १२२२ ॥<br>
इति लक्ष्मणपुत्राभिपेकः ॥ ४९ ॥<br>
ततः कदाचिदभ्येत्य कालस्तापसविग्रहः ।<br>
विवेश वेश्म रामस्य लक्ष्मणेन निवेदितः ॥ १२२३ ।।<br>
रामेण पूजितः सोऽथ कृतासनपरिग्रहः ।<br>
अवदन्निर्जने किंचिद्वक्तुकामोऽस्मि भूपते ।। १२२४ ॥<br>
अस्मिन्यः प्रविशेन्मन्त्रे स वध्य इति संविदा ।<br>
लक्ष्मणेनेत्यभिहिते तयोः स्वैरमभूत्कथा ॥ १२२५ ।।<br>
ततो जगाद भूपालं तपसा प्रश्रयात्पुनः ।<br>
विसृष्टोऽहं भगवता स्वयं कमलजन्मना ।। १२२६ ॥<br>
यः स ते नाभिजाज्जातः पद्मनाभसरोरुहात् ।<br>
कृतकृत्यं जगत्कार्ये त्वामाह स चतुर्मुखः ॥ १२२७ ।।<br>
कैटभारे जगद्भारं हरता रक्षितं त्वया ।<br>
विलुण्ठ्यमानं रक्षोभिर्देवानां विशदं यशः ॥ १२२८ ॥<br>
एकादशसहस्राणि वर्षाणां राज्यमूर्जितम् ।<br>
कृतं तद्वैष्णवं धाम निजमासाद्यते न किम् ।। १२२९ ॥<br>
शक्तिर्विश्वपरित्राणे विश्वनिर्माणशालिनी ।<br>
सुरकार्यैकनिरता न त्वया रहितस्य मे ॥ १२३० ॥<br>
प्रजापतेरिति वचस्तुभ्यमावेदितं मया ।<br>
कालोऽहं पूर्वतनयस्तव मायासमुद्भवः ॥ १२३१ ॥<br>
एतत्कालवचः श्रुत्वा प्रहस्योवाच राघवः ।<br>
यदाहं भगवान्ब्रह्मा पुत्र सर्व करोमि तत् ।। १२३२ ॥<br>
इति कालवाक्यम् ।। ५० ॥</p>
<p>एवं तयोः कथयतोर्दुर्वासाः कोपनो मुनिः ।<br>
अभ्येत्य भूपतिर्द्वारं तूर्ण लक्ष्मणमभ्यधात् ॥ १२३३ ॥<br>
राघवं द्रष्टुमिच्छामि कार्यमात्यन्तिकं मम ।<br>
श्रुत्वैतदूचे सौमित्रिर्व्यग्रः क्षितिपतिर्मुने ॥ १२३४ ॥<br>
भवान्मुहूर्तं क्षमतामित्युक्ते लक्ष्मणेन सः ।<br>
उवाचादर्शने राज्ञः पुरं सर्व दहाम्यहम् ॥ १२३५ ॥<br>
एतदाकर्ण्य सौमित्रिर्निश्चित्यात्मवधं धिया ।<br>
मुनेरागमनं तूर्णे काकुत्स्थाय न्यवेदयत् ॥ १२३६ ॥<br>
विसृज्य कालं भूपालस्तं ददर्शादरान्मुनिम् ।<br>
पूजितस्तेन विधिना स मुनिस्तमभाषत ॥ १२३७ ॥<br>
सहस्रं राम वर्षाणां प्रयातं भोजनस्य मे।<br>
तूर्ण त्वत्तस्तदिच्छामि यथायुक्तं विधीयताम् ।। १२३८ ॥<br>
उक्त्वेत्यत्रिसुतः सिद्धमुपनीतं महीभुजा ।<br>
पवित्रमन्नं भुक्त्वैव जगामाभिमतां दिशम् ॥ १२३९ ॥<br>
ततः सौमित्रिमालोक्य दुःखसंतप्तमानसः ।<br>
क्षणं रघुपतिर्दैन्यान्नोचे किंचिदवाङ्मुखः ॥ १२४० ॥<br>
तं लक्ष्मणोऽवदद्देव प्रतिज्ञां मा वृथा कृथाः ।&rsquo;<br>
जहि मां स्नेहमुत्सृज्य लोके सत्यत्रतो ह्यसि ॥ १२४१ ।।<br>
स्नेहानुबद्धो मिथ्यैव सर्वत्रायं शरीरिणाम् ।<br>
एवंरूपैव कालस्य निःसारतरला गतिः ॥ १२४२ ॥<br>
लक्ष्मणेनेत्यभिहिते वसिष्ठप्रमुखैर्नृपः ।<br>
विचार्य सत्यसंदेहं(१) सास्रुस्तत्याज लक्ष्मणम् ॥ १२४३ ।।<br>
लक्ष्मणः सरयूं गत्वा निरुद्धसकलेन्द्रियः ।<br>
चिन्तयद्वैष्णवं धाम निरुच्छ्वासोऽभवत्क्षणात् ॥ १२४४ ॥<br>
तं गृहीत्वा स्वयं शक्रः सानुगस्त्रिदिवं ययौ ।<br>
रामोऽपि तद्विरहितः शून्या मेने दिशो दश ॥ १२४५ ॥<br>
इति लक्ष्मणत्यागः ॥ ५१॥</p>
<p>अथ निश्चित्य मुनिमिर्महाप्रस्थानमात्मनः ।<br>
रामः कुशं कुशावत्यां तनयं विदधे नृपम् ।। १२४६ ॥<br>
अभिषिच्य लवं धीरः श्रावस्त्यां वसुधाधिपम् ।<br>
शत्रुघ्नं शीघ्रगैर्दूतैरानिनाय सहानुगम् ।। १२४७ ।।<br>
सुबाहुः शत्रुघाती च शत्रुघ्नतनयौ नृपौ ।<br>
बभूवतुः पितुर्वाक्यान्मथुराविदिशाधिपौ ॥ १२४८ ॥<br>
नृपस्ततः समादाय काषायवसनं व्रतम् ।<br>
उवाचानुव्रतारम्भौ वायुपुत्रविभीषणौ ॥ १२४९ ॥<br>
पृथिव्यां प्रथिता यावन्मकथा विचरिष्यति ।<br>
युवयोर्यशसा सार्ध तावदायुर्भविष्यति ॥ १२५० ॥<br>
इत्युक्त्वा राघवः सास्रुः प्रणयाद्विनिवर्त्य तौ।<br>
मौनी कुशान्समादाय निर्ययौ गलितग्रहः ॥ १२५१ ।।<br>
सव्ये पार्श्वे बभूवास्य मूर्ता भूः श्रीश्च दक्षिणे ।<br>
वेदाः सर्वे द्विजाकाराः सावित्री च स्वरूपिणी ॥ १२५२ ।।<br>
ओंकारोऽथ वषट्कारो मुनयः कुलभूधराः ।<br>
सान्तःपुराः प्रकृतयः पौरजानपदैः सह ॥ १२५३ ॥<br>
सुग्रीवप्रमुखास्तेऽपि कृतकृत्याः प्लवंगमाः ।<br>
अनुजग्मुः प्रजानाथ भूतैः सह चराचरैः ॥ १२५४ ।।<br>
सरयूपुलिनं प्राप्ते शनै राम प्रजापतिः ।<br>
अदृश्यत सुरैः सार्ध विमानोद्भासिताम्बरैः ।। १२५५ ।।<br>
सोऽब्रवीद्भूपते दिष्ट्या पदं प्राप्तोऽसि शाश्वतम् ।<br>
भगवन्प्रविश व्यक्तां स्वाधीनां वैष्णवीं तनुम् ॥ १२५६ ॥<br>
इत्युक्ते ब्रह्मणा समो वैष्णवीं तनुमाश्रितः ।<br>
तमभाषत कल्प्यन्तां लोका मदनुयायिनः ।। १२५७ ।।<br>
ततः संतानका नाम लोका ब्रह्मविनिर्मिताः।<br>
बभूवुः सर्वभूतानां रघुनाथानुगामिनाम् ॥ १२५८ ।।</p>
<hr>
<p>१. &lsquo;याचिनाम्&rsquo; शा.</p>
<p>रामे स्वपदमारूढे ते जनाः सरयूजले ।<br>
त्यक्तमोहाः प्रभालोलैर्विमानैस्त्रिदिवं ययुः ।। १२५९ ।।<br>
सुग्रीवप्रमुखाः सर्वे त्रिदशांशाः प्लवङ्गमाः ।<br>
तां तां मूर्तिं समाश्रित्य स्वं स्वं धाम प्रपेदिरे ॥ १२६० ॥<br>
शून्या वर्षशतान्यासीदयोध्या रामवर्जिता ।<br>
न यावदृषभो नाम बभूव भुवि भूपतिः ॥ १२६१ ॥<br>
कर्णे कृताश्च हृदये निहिताश्च सद्भि-<br>
र्मूर्ध्ना धृताश्च मणयो रुचिरा इवैते ।<br>
रामस्य चारुचरितामृतदुग्धसिन्धो-<br>
रानन्दचन्द्रजनकस्य गुणा जयन्ति ॥ १२६२ ॥<br>
इति दुरितविरामः कीर्तिकान्ताभिरामः<br>
सुजनहृदयरामः कोऽप्यभूद्यः स रामः ।<br>
प्रकृतमनुसरामः पापपाशं तरामः<br>
सुकृतभुवि चरामस्तस्य नाम स्मरामः ॥ १२६३ ।।<br>
इति वर्गारोहणम् ॥ ५२ ॥</p>
<p>इति क्षेमेन्द्रविरचिते रामायणकथासारे उत्तरकाण्डः
समाप्तः ।</p>
<hr>
<p>भोगार्हे नवयौवनेऽपि विपिने चीराम्बरो राघव-<br>
स्तत्राप्यस्य परेण दारहरणं क्लेशस्तदन्वेषणे ।<br>
संप्राप्तापि जनापवादरजसा त्यक्ता पुनर्जानकी<br>
सर्व दुःखमयं तदस्तु भवतां श्लाघ्यो विवेकोदयः ॥१॥<br>
स वः पुनातु वाल्मीकेः सूक्तामृतमहोदधिः ।<br>
ओंकार इव वर्णानां कवीनां प्रथमो मुनिः ॥२॥<br>
कश्मीरेष्वभवत्सिन्धुजन्मा चन्द्र इवापरः ।<br>
प्रकाशेन्द्रः स्थिरा यस्य पृथ्व्यस्य कीर्तिकौमुदी ॥ ३ ॥<br>
सदा दानार्द्रहस्तेन महता भद्रमूर्तिना ।<br>
साधु कुञ्जरिता येन प्राप्ता कीर्तिपताकिना ।। ४ ।।</p>
<p>विद्वज्जनसपर्याप्तपर्याप्तस्वजनोत्सवः ।<br>
कथासारसुधासारं क्षेमेन्द्रस्तत्सुतो व्यधात् ॥ ५ ॥<br>
मुक्तात्मना रणत्तारहारनूपुरमेखला ।<br>
विलासलासिका यस्य वदनं भाति भारती ॥६॥<br>
लोभाभिमानमलिनानि धनानि नित्यं<br>
कान्ताकटाक्षचटुलानि च जीवितानि ।<br>
ज्ञात्वेति चन्द्रधवलानि यशांसि येन<br>
काव्यैः स्थिराणि भुवनेषु निवेशितानि ॥ ७ ॥<br>
आमोदयन्ति सरसान्यतिकोमलानि<br>
विप्रेण रामयशसा प्रणयार्थितानि ।<br>
येनानिशं प्रणयभूषणतां जनस्य<br>
नीतानि काव्यकुसुमान्यसितानि तानि ।। ८ ।।<br>
गुणागुणतया भान्ति येषु वस्तेषु विस्मयः ।<br>
निर्गुणेषु गुणानेव ये वदन्ति जयन्ति ते ॥ ९ ॥</p>
<p>इति क्षेमेन्द्रविरचिता रामायणमञ्जरी समाप्ता।</p>

  </div>
</article>

    
    <div class="css-treeview box">
        
<ul>
    <li><input type="checkbox" id="section-tree-item-&#43;रामायणमञ्जरी" checked="checked" /><label for="section-tree-item-&#43;रामायणमञ्जरी">&#43;रामायणमञ्जरी</label>
        <ul>
            





<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/TIkA/padyam/purANam/rAmAyaNamanjarI/">&#43;रामायणमञ्जरी </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: &#43;रामायणमञ्जरी</li>
        
    </nav>
</aside>

            
            
            
            
            
            
            
        </ul>
    </li>
</ul>

    </div>
</main>

      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 30 15:36:42 UTC. (<a href="http://google.com/search?q=15%3a36%3a42%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
