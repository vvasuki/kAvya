<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 04 उत्तरमेघः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="04 उत्तरमेघः" />
<meta property="og:description" content="मेघसन्देशः - दक्षिणावर्तनाथः - १९१९ कालिदासः
←पूर्वमेघः
मेघसन्देशः - दक्षिणावर्तनाथः - १९१९
उत्तरमेघः
कालिदासः
मुखे लम्बमानशरीरस्त्वं तस्य मुखावगुण्ठनप्रीतिं जनयेरित्यर्थः । कल्पद्रुमकिसलयानि कल्पद्रुमकिसलयभूतानि । नानाचेष्टैः, नानाविधा चेष्टा येषाम् । ललितैर्लीलायुतैः । निर्बिशेः अनुभव । इदमत्रानुसन्धेयं – कश्चित् सखा स्वप्रियसखस्य गृहं गत्वा तदीयानि वापी वाहनारामादीनि स्वैरं निर्विशतीर्यर्थो ध्वन्यते इति ॥ ६२॥
तस्योत्सङ्गे प्रणयिन इव स्रस्तगङ्गादुकूलां
न त्वं दृष्ट्वा न पुनरलकां ज्ञास्यसे कामचारिन!।
या वः काले वहति सलिलोद्गारमुच्चैर्विमानै-
र्मुक्ताजालग्रथितमलकं कामिनीवाभ्रबृन्दम्॥६३॥
तस्येति । उत्सङ्गे उपरितले अङ्के च । प्रणयिनो भर्त्तुः । प्रणयिन उत्सङ्गे कामिनीमिति वक्तव्ये कामिनीशब्दानुपादानमुत्तरार्धे वक्ष्यमाणत्वात् । स्रस्तगङ्गादुकूलां, ‘दुकूलं शुक्लवस्रेऽपी’ति यादवः । इदमुभयत्र योज्यम् । न त्वं दृष्ट्वा न पुनरलकां ज्ञास्यस इति, पूर्वमेवालकाज्ञानं मेधस्यास्तीति सूचयितुं नञ्दूयं प्रयुक्तम् । कामचारिन्!" />
<meta property="og:type" content="article" />
<meta property="og:url" content="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/" />

<meta itemprop="name" content="04 उत्तरमेघः">
<meta itemprop="description" content="मेघसन्देशः - दक्षिणावर्तनाथः - १९१९ कालिदासः
←पूर्वमेघः
मेघसन्देशः - दक्षिणावर्तनाथः - १९१९
उत्तरमेघः
कालिदासः
मुखे लम्बमानशरीरस्त्वं तस्य मुखावगुण्ठनप्रीतिं जनयेरित्यर्थः । कल्पद्रुमकिसलयानि कल्पद्रुमकिसलयभूतानि । नानाचेष्टैः, नानाविधा चेष्टा येषाम् । ललितैर्लीलायुतैः । निर्बिशेः अनुभव । इदमत्रानुसन्धेयं – कश्चित् सखा स्वप्रियसखस्य गृहं गत्वा तदीयानि वापी वाहनारामादीनि स्वैरं निर्विशतीर्यर्थो ध्वन्यते इति ॥ ६२॥
तस्योत्सङ्गे प्रणयिन इव स्रस्तगङ्गादुकूलां
न त्वं दृष्ट्वा न पुनरलकां ज्ञास्यसे कामचारिन!।
या वः काले वहति सलिलोद्गारमुच्चैर्विमानै-
र्मुक्ताजालग्रथितमलकं कामिनीवाभ्रबृन्दम्॥६३॥
तस्येति । उत्सङ्गे उपरितले अङ्के च । प्रणयिनो भर्त्तुः । प्रणयिन उत्सङ्गे कामिनीमिति वक्तव्ये कामिनीशब्दानुपादानमुत्तरार्धे वक्ष्यमाणत्वात् । स्रस्तगङ्गादुकूलां, ‘दुकूलं शुक्लवस्रेऽपी’ति यादवः । इदमुभयत्र योज्यम् । न त्वं दृष्ट्वा न पुनरलकां ज्ञास्यस इति, पूर्वमेवालकाज्ञानं मेधस्यास्तीति सूचयितुं नञ्दूयं प्रयुक्तम् । कामचारिन्!">

<meta itemprop="wordCount" content="4188">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="04 उत्तरमेघः"/>
<meta name="twitter:description" content="मेघसन्देशः - दक्षिणावर्तनाथः - १९१९ कालिदासः
←पूर्वमेघः
मेघसन्देशः - दक्षिणावर्तनाथः - १९१९
उत्तरमेघः
कालिदासः
मुखे लम्बमानशरीरस्त्वं तस्य मुखावगुण्ठनप्रीतिं जनयेरित्यर्थः । कल्पद्रुमकिसलयानि कल्पद्रुमकिसलयभूतानि । नानाचेष्टैः, नानाविधा चेष्टा येषाम् । ललितैर्लीलायुतैः । निर्बिशेः अनुभव । इदमत्रानुसन्धेयं – कश्चित् सखा स्वप्रियसखस्य गृहं गत्वा तदीयानि वापी वाहनारामादीनि स्वैरं निर्विशतीर्यर्थो ध्वन्यते इति ॥ ६२॥
तस्योत्सङ्गे प्रणयिन इव स्रस्तगङ्गादुकूलां
न त्वं दृष्ट्वा न पुनरलकां ज्ञास्यसे कामचारिन!।
या वः काले वहति सलिलोद्गारमुच्चैर्विमानै-
र्मुक्ताजालग्रथितमलकं कामिनीवाभ्रबृन्दम्॥६३॥
तस्येति । उत्सङ्गे उपरितले अङ्के च । प्रणयिनो भर्त्तुः । प्रणयिन उत्सङ्गे कामिनीमिति वक्तव्ये कामिनीशब्दानुपादानमुत्तरार्धे वक्ष्यमाणत्वात् । स्रस्तगङ्गादुकूलां, ‘दुकूलं शुक्लवस्रेऽपी’ति यादवः । इदमुभयत्र योज्यम् । न त्वं दृष्ट्वा न पुनरलकां ज्ञास्यस इति, पूर्वमेवालकाज्ञानं मेधस्यास्तीति सूचयितुं नञ्दूयं प्रयुक्तम् । कामचारिन्!"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/shAstram\/\u0022}],\u0022title\u0022:\u0022शास्त्रम्\u0022},{\u0022contents\u0022:[{\u0022url\u0022:\u0022recdir:\/\/TIkA\/\u0022}],\u0022title\u0022:\u0022टीकाः\u0022},{\u0022contents\u0022:[{\u0022url\u0022:\u0022recdir:\/\/sviiyam\/\u0022}],\u0022title\u0022:\u0022स्वोपज्ञम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/kAlidAsaH\/meghadUtam\/pradIpa-TIkA\/04_uttarameghaH\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/kAlidAsaH\/meghadUtam\/pradIpa-TIkA\/04_uttarameghaH.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/" />
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 04 उत्तरमेघः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/kAvyam/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/kAvyam/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="04 उत्तरमेघः">04 उत्तरमेघः</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/TIkA/padyam/kAlidAsaH/meghadUtam/pradIpa-TIkA/04_uttarameghaH.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><a href="/w/index.php?title=%E0%A4%AE%E0%A5%87%E0%A4%98%E0%A4%B8%E0%A4%A8%E0%A5%8D%E0%A4%A6%E0%A5%87%E0%A4%B6%E0%A4%83_-_%E0%A4%A6%E0%A4%95%E0%A5%8D%E0%A4%B7%E0%A4%BF%E0%A4%A3%E0%A4%BE%E0%A4%B5%E0%A4%B0%E0%A5%8D%E0%A4%A4%E0%A4%A8%E0%A4%BE%E0%A4%A5%E0%A4%83_-_%E0%A5%A7%E0%A5%AF%E0%A5%A7%E0%A5%AF&amp;action=edit&amp;redlink=1" title="मेघसन्देशः - दक्षिणावर्तनाथः - १९१९ (पृष्ठं न विद्यते)">मेघसन्देशः - दक्षिणावर्तनाथः -
१९१९</a>
कालिदासः</p>
<p>←<a href="/wiki/%E0%A4%AE%E0%A5%87%E0%A4%98%E0%A4%B8%E0%A4%A8%E0%A5%8D%E0%A4%A6%E0%A5%87%E0%A4%B6%E0%A4%83_-_%E0%A4%A6%E0%A4%95%E0%A5%8D%E0%A4%B7%E0%A4%BF%E0%A4%A3%E0%A4%BE%E0%A4%B5%E0%A4%B0%E0%A5%8D%E0%A4%A4%E0%A4%A8%E0%A4%BE%E0%A4%A5%E0%A4%83_-_%E0%A5%A7%E0%A5%AF%E0%A5%A7%E0%A5%AF/%E0%A4%AA%E0%A5%82%E0%A4%B0%E0%A5%8D%E0%A4%B5%E0%A4%AE%E0%A5%87%E0%A4%98%E0%A4%83" title="मेघसन्देशः - दक्षिणावर्तनाथः - १९१९/पूर्वमेघः">पूर्वमेघः</a></p>
<p><strong><a href="/w/index.php?title=%E0%A4%AE%E0%A5%87%E0%A4%98%E0%A4%B8%E0%A4%A8%E0%A5%8D%E0%A4%A6%E0%A5%87%E0%A4%B6%E0%A4%83_-_%E0%A4%A6%E0%A4%95%E0%A5%8D%E0%A4%B7%E0%A4%BF%E0%A4%A3%E0%A4%BE%E0%A4%B5%E0%A4%B0%E0%A5%8D%E0%A4%A4%E0%A4%A8%E0%A4%BE%E0%A4%A5%E0%A4%83_-_%E0%A5%A7%E0%A5%AF%E0%A5%A7%E0%A5%AF&amp;action=edit&amp;redlink=1" title="मेघसन्देशः - दक्षिणावर्तनाथः - १९१९ (पृष्ठं न विद्यते)">मेघसन्देशः - दक्षिणावर्तनाथः -
१९१९</a></strong><br>
उत्तरमेघः<br>
<a href="/wiki/%E0%A4%B2%E0%A5%87%E0%A4%96%E0%A4%95%E0%A4%83:%E0%A4%95%E0%A4%BE%E0%A4%B2%E0%A4%BF%E0%A4%A6%E0%A4%BE%E0%A4%B8%E0%A4%83" title="लेखकः:कालिदासः">कालिदासः</a></p>
<p>मुखे लम्बमानशरीरस्त्वं तस्य मुखावगुण्ठनप्रीतिं जनयेरित्यर्थः ।
कल्पद्रुमकिसलयानि कल्पद्रुमकिसलयभूतानि । नानाचेष्टैः, नानाविधा चेष्टा
येषाम् । ललितैर्लीलायुतैः । निर्बिशेः अनुभव । इदमत्रानुसन्धेयं – कश्चित्
सखा स्वप्रियसखस्य गृहं गत्वा तदीयानि वापी वाहनारामादीनि स्वैरं
निर्विशतीर्यर्थो ध्वन्यते इति ॥ ६२॥</p>
<p>तस्योत्सङ्गे प्रणयिन इव स्रस्तगङ्गादुकूलां</p>
<p>न त्वं दृष्ट्वा न पुनरलकां ज्ञास्यसे कामचारिन!।<br>
या वः काले वहति सलिलोद्गारमुच्चैर्विमानै-</p>
<p>र्मुक्ताजालग्रथितमलकं कामिनीवाभ्रबृन्दम्॥६३॥</p>
<p>तस्येति । उत्सङ्गे उपरितले अङ्के च । प्रणयिनो भर्त्तुः । प्रणयिन
उत्सङ्गे कामिनीमिति वक्तव्ये कामिनीशब्दानुपादानमुत्तरार्धे
वक्ष्यमाणत्वात् । स्रस्तगङ्गादुकूलां, ‘दुकूलं शुक्लवस्रेऽपी’ति यादवः ।
इदमुभयत्र योज्यम् । न त्वं दृष्ट्वा न पुनरलकां ज्ञास्यस इति,
पूर्वमेवालकाज्ञानं मेधस्यास्तीति सूचयितुं नञ्दूयं प्रयुक्तम् ।
कामचारिन्!, अनेन सर्वचारित्वं कामुकत्वं च विवक्षितम् । वः काल इति । वः
त्वादृशानां मेघानां काले वर्षाकाल इत्यर्थः । सलिलोद्गारं,
सलिलमुद्गिरतीति सलिलोद्गारः । ‘कर्मण्यण्’ (३.२.१) इत्यण्प्रत्ययः ।
उच्चैरुत्तुङ्गैर्विमानैः । सप्तभूमिकं भवनं विमानम् ।</p>
<p>&ldquo;विमानोऽस्त्री देवयाने सप्तभूमे च सद्मनि&rdquo;</p>
<p>इति यादवः । मुक्ताजालग्रथितं मौक्तिकगुणाबद्धम् । अत्रेदमनुसन्धेयं –
प्रोषिता उदात्ताः पुरुषाः^(<a href="#cite_note-1">[१]</a>) वर्षाकाले समागत्य
विगतमाना भूत्वा स्त्रीणां कपोललम्बानलकान् मुक्ताजालैरुद्गृह्य
बध्नन्तीत्यर्थो विवक्षितः । उत्तरार्धेनाप्यलकाया ज्ञानोपाय उक्तः ॥ ६३॥</p>
<p>पूर्वसन्देशः समाप्तः ।</p>
<p>अतः परं च सप्तसु श्लोकेषु ययाकयाचन विघया मेघसम्बन्धमुक्त्वा अलकां
वर्णयति –</p>
<p>विद्युन्वन्तं ललितवनिताः सेन्द्रचापं सचित्राः</p>
<p>सङ्गीतार्थप्रहतमुरवाः स्निग्धगम्भीरघोषम् ।<br>
अन्तस्तोयं मणिमयभुवस्तुङ्गमभ्रंलिहाग्राः</p>
<p>प्रासादास्त्वां तुलयितुमलं यत्र तैस्तैर्विशेषैः॥१॥</p>
<p>विद्युत्वन्तमिति । सचित्रा आलेख्यसहिताः । सङ्गीतार्थप्रहतमुखा इति पाठः ।
नृत्तवाद्यगीतानां त्रयं सङ्गीतम् । अर्थशब्दो हेतुवचनः । सङ्गीतार्थाः
प्रहता मुरवा येषाम् । स्निग्धपर्जन्यघोषं, पर्जन्योऽभ्रध्वनितम् ।</p>
<p>&ldquo;पर्जन्यो गर्जदभ्रेऽभ्रध्वाने
शक्रेऽस्त्रयन्त्रके&quot;^(<a href="#cite_note-2">[२]</a>)</p>
<p>इति यादवः । स्तिग्धगर्जितघोषमित्यर्थः । अत्र मेघगर्जितवाचिनः
पर्जन्यशब्दस्य प्रयोगेणैव सिद्धेऽप्यर्थे घोषशब्दप्रयोगः
‘केकारवैर्बर्हिण’ इत्यत्र केकारववत् सोढव्यः । अभ्रंलिहाग्राः, ‘वहाभ्रे
लिहः’ (३.२.३२) इति खश् । तुलयितुं तुलां कर्तुम् । तुलाशब्दः
सदृशवाचकोऽप्यस्ति । त्वां सदृशीकर्तुमित्यर्थः । ननु ‘तुल उन्मान’ इत्ययं
धातुश्चौरादिकः तुलेति कथं व्युत्पन्नः णिचोऽनित्यत्वात् तुलेत्यपि भवति ।
अलं पर्याप्तम् ^(<a href="#cite_note-3">[३]</a>) । तैस्तैर्विशेषैः तै
लितवनितादिभिर्विशेषैः । पूर्वोक्तानां विशेषाणां समासवृत्तितिरोहितत्वात्
स्पष्टार्थं तैस्तैर्बिशेषैरित्युक्तम् । अत्र मेघसंबन्धः स्पष्टः ॥१॥</p>
<p>हस्ते लीलाकमलमलके बालकुन्दानुवेधो</p>
<p>नीता लोध्रप्रसवरजसा पाण्डुतामानने श्रीः ।<br>
चूडापाशे नवकुरवकं चारु कर्णे शिरीषं<br>
सीमन्ते च त्वदुपगमजं यत्र नीपं वधूनाम् ॥</p>
<p>हस्त इति । अनेन श्लोकेन शरद्धेमन्तशिशिरवसन्तग्रीष्मप्रावृषां
षष्णामृतूनां लिङ्गभूतैरसाधारणैः पुष्पैरलकायां युगपदेव प्रवृत्तिरुक्ता ।
तद्यथा – हस्ते लीलाकमलमित्यत्र शरल्लिङ्गेन कमलेन शरत्कालस्य
सन्निधिरुक्ता । अलकं वालकुन्दानुविद्धमित्यपपाठः । अलकशब्दस्य
पुल्लिङ्गत्वात् । ‘अलकाश्चूर्णकुन्तला’ इत्यमरः । अलके बालकुन्दानुवेध इति
पाठः । अस्मिन् पाठे रीतिभङ्गश्च न भवति । कुन्देन हेमन्तसंनिधिरुक्तः ।
ननु</p>
<p>&ldquo;निषिञ्चन् माघवीवृत्तिं कुन्दशेषं च वर्धयन्&rdquo;</p>
<p>इत्यत्र वसन्तात् प्राचीनस्य शिशिरस्य लिङ्गं कुन्दमिति प्रतीयते । कथं
हेमन्तस्य लिङ्गमित्युक्तम् । उच्यते । हेमन्तशिशिरयोर्द्वयोरपि लिङ्गं
कुन्दम् । हेमन्ते प्रादुर्भवति शिशिरे प्रौढीभवतीति विशेषः । अत एव
बालकुन्दानुवेध इति बालशब्दः प्रयुक्तः । नीता लोध्रप्रसवरजसा
पाण्डुतामानने श्रीरिति सप्तम्यन्तः पाठः । आनने कान्तिलोध्रप्रसवरजसा
पाण्डुतां नीतेत्यर्थः । लोध्रपुष्पं हि शिशिरस्य लिङ्गम् । तथा माघकाव्ये
शिशिरवर्णने – &ldquo;अभिषिषेणयिषुं भुवनानि यः स्मरमिवाख्यत लोध्ररजश्चयः&rdquo; (स०
६. श्लो० ६४) इत्यादि । चूडापाशे नबकूरवकं, चूडापाआशे शिखाकलापे । ‘शिखा
चूडा केशपाश’ इत्यमरः ।^(<a href="#cite_note-4">[४]</a>) नवकुरवकं हि वसन्तलिङ्गम्
। उक्तं च ‘अग्रे स्त्रीनखपाटलं कुरवकम्’ इति । चारु कर्णे शिरीषं, शिरीषं
हि ग्रीष्मस्य लिङ्गम् । उक्तं च –</p>
<p>&ldquo;स्वेदानुविद्धार्द्रनखक्षताङ्के सन्दष्टभूयिष्ठशिखं कपोले । च्युतं न
कर्णादपि कामिनीनां शिरीषपुष्पं सहसा पपात&rdquo; ॥</p>
<p>इति । त्वदुपगमजमित्यनेन नीपस्य वर्षालिङ्गत्वं प्रतीयते । वधूनां
स्त्रीणाम् । ’वधूर्जाया स्नुषा चे’त्यमरः । त्वदुपगमजं यत्र नीपमिति
मेघसंबन्ध उक्तः ॥२॥</p>
<p>यस्यां यक्षाः सितमणिमयान्येत्य हर्म्यस्थलानि</p>
<p>ज्योतिश्छायाकुसुमरचितान्युत्तमस्त्रीसहायाः ।<br>
आसेवन्ते मधु रतिफलं कल्पवृक्षप्रसूतं</p>
<p>त्वद्गम्भीरध्वनिषु शनकैः पुष्करेष्वाहतेषु ॥३॥</p>
<p>यस्यामिति । सितमणिः स्फटिकमणिः । स्फटिकमणीनां प्रसादवत्तया रात्रिषु
प्रतिबिम्बातिशयः सम्भवतीत्पनुसन्धेयम् । आसेवन्ते आदृत्य सेवन्ते ।
त्वद्गम्भीरध्वनिषु अनेन मेघम्बन्ध उक्तः । पुष्करेषु वाद्यभाण्डमुखेषु ।</p>
<p>&ldquo;द्विरदकराग्रे पद्मे खड्गफले व्योम्नि वाद्यभाडासुखे । अगदे जले च तीर्थे
पुष्करमष्टासु निर्दिष्टम्&rdquo; ॥</p>
<p>इति भट्टहलायुघः । आहतेषु वाद्यमानेषु ॥३॥</p>
<p>^(<a href="#cite_note-5">[५]</a>)[मन्दाकिन्याः सलिलशिशिरैः सेव्यमाना मरुद्भि-</p>
<p>र्मन्दाराणामनुतटरुहां छायया वारितोष्णाः<br>
अन्वेष्टव्यैः कनकसिकतामुष्टिनिक्षेपगूढैः<br>
संक्रीडन्ते मणिभिरमरप्रार्थिता यत्र कन्याः॥]<br>
नीवीबन्धोच्छ्वासितशिथिलं यत्र बिम्बाधराणां<br>
क्षौमं रागादनिभृतकरेष्वाक्षिपत्सु प्रियेषु ।<br>
विद्युद्दीप्रानभिमुखमपि प्राप्य रत्नप्रदीपान्</p>
<p>ह्रीमूढानां भवति विफलप्रेरणा चूर्णमुष्टिः॥४॥</p>
<p>नीवीति । बिम्बाधराणां बिम्बफलमिवाधरो यासां ता विम्बाधरा इति स्त्रीणां
नामधेयम् । अनिभृतकरेषु व्याप्रियमाणकरेषु । आक्षिपत्सु अहितस्तु ।
विद्युद्दीप्रानिति पाठः । त्वदीयविद्युत्तुल्यानित्यर्थः । अनेन
मेघसम्बन्ध उक्तः । अभिमुखमपि प्राप्य ओभिमुख्येन^(<a href="#cite_note-6">[६]</a>)
प्राप्यापीत्यर्थः^(<a href="#cite_note-7">[७]</a>) । हीमूढानां लज्जाविमनस्कानाम्
। चूर्णमुष्टिः मुखवासकर्पूरादिचूर्णसुष्टिः ॥४॥</p>
<p>नेत्रा नीताः सततगतिना यद्विमानाग्रभूमी-</p>
<p>रालेख्यानां सलिलकणिकादोषमुत्पाद्य सद्यः ।<br>
शङ्कास्पृष्टा इव जलमुचस्त्वादृशा जालजालै-</p>
<p>र्धूमोद्गारानुकृतिनिपुणा जर्जरा निष्पतन्ति॥५॥</p>
<p>नेत्रेत्ति । नायकेन प्रापकेणेत्यर्थः । सततगतिना वायुना । सलिलकणिकादोषं
सलिलकणिकास्पर्शदूषणम् । जलस्पर्शेन चित्राणि विनश्यन्तीत्यभिप्रायः ।
शङ्कास्पृष्टाः आलेख्यविनाशं दृष्ट्वा कोऽप्यस्मान् ग्रहीष्यतीति शङ्कमाना
इत्यर्थः । यन्त्रजालैः सुखबन्धादिरुपजालकैः । धूमोद्गारानुकृतिनिपुणाः
धूमनिर्गमानुकारेषु^(<a href="#cite_note-8">[८]</a>) सम्यक् समर्थाः ।
‘साधुनिपुणाभ्यामर्चायां सप्तम्यप्रतेः (२.३.४३) इति समासः । जर्जराः,
निर्गमद्वारानुरूपं कृतवेषवैषम्यत्वाज्जर्जराः । निष्पतन्ति निर्यान्ति ।
अनेन मेघसम्बन्धः स्पष्टः ॥५॥</p>
<p>यत्र स्त्रीणां प्रियतमभुजोच्छ्वासितालिङ्गिताना-</p>
<p>मङ्गग्लानिं सुरतजनितां तन्तुजालावलम्बाः ।<br>
त्वत्संरोधापगमविशदैश्चन्द्रपादैर्निशीथे</p>
<p>व्यालुम्पन्ति स्फुटजललवस्यन्दिनश्चन्द्रकान्ताः॥</p>
<p>यत्रेति । प्रियतमभुजोच्छवासितालिङ्गितानां, बलात्कारात्
सञ्जातोच्छवासत्वादुछवासितं, प्रियतमभुजदृढालिङ्गितानामित्यर्थः ।
तन्तुजालावलम्बाः । हिमजलपातनिवारणार्थमुपरि बद्धे विताने प्रलम्बमानानि
मुक्तादामस्थानीयानि तन्तुजालानि अवलम्बमानास्तन्तुजालावलम्बाः । यद्वा
तन्तुमयं जालमानायः तन्तुजालम् । प्रासादानामुप- रितलेषु
भेकादीनामवतरणनिषेधाय जालं वितन्वन्तीति प्रसिद्धम् । अत्र
चन्द्रकान्तमणिबद्धरचनतन्तुजालं विवक्षितम् । त्वत्संरोधापगमविशदैः, अनेन
मेघसंबन्ध उक्तः । व्यालुम्पन्ति अपहरन्ति ^(<a href="#cite_note-9">[९]</a>) ।
चन्द्रपादैः स्फुटजललवस्यन्दिन इत्यन्वयः । चन्द्रकान्ताश्चन्द्रकान्तमणयः
॥ ६॥</p>
<p>[अक्षय्यान्तर्भवननिधयः प्रत्यहं रक्तकण्ठै-</p>
<p>रुद्गायद्भिर्धनपतियशः किन्नरैर्यत्र सार्धम् ।<br>
वैभ्राजाख्यं विबुधवनितावारमुख्यासहाया<br>
बद्धालापा बहिरुपवनं कामिनो निर्विशन्ति॥</p>
<p>^(<a href="#cite_note-10">[१०]</a>)गत्युत्कम्पादलकपतितैर्यत्र मन्दारपुष्पैः<br>
पत्रच्छेदैः कनककमलैः कर्णविभ्रंशिभिश्च ।<br>
मुक्ताजालैः स्तनपरिसरच्छिन्नसूत्रैश्च हारै-<br>
र्नैशो मार्गः सवितुरुदये सूच्यते कामिनीनाम्॥]<br>
मत्वा देवं धनपतिसखं यत्र साक्षाद् वसन्तं<br>
प्रायश्चापं न वहति भयात् त्वामपि प्रेक्ष्य कामः ।<br>
सभ्रूभङ्गप्रहितनयनैः कामिलक्ष्येष्वमोघै-</p>
<p>स्तस्यारम्भश्चतुरवनिताविभ्रमैरेव सिद्धः॥७॥</p>
<p>मत्वा देवं धनपतिसखमिति । अनेन वैश्रवणसख्यात् कैलासे नित्यं शिवो
वसतीत्युक्तम् । प्रायः, उत्प्रेक्षायामिदमव्ययम् ।</p>
<p>&ldquo;मन्ये शङ्के ध्रुवं प्रायो नूनमित्येवमादिभिः । उत्प्रेक्षा व्यज्यते
शब्दैरिवशब्दोऽपि तादृशः ॥&rdquo;</p>
<p>इत्यलङ्कारे । भयात् त्वामपि प्रेक्ष्य काम इति पाठः । विरहिणां
प्रोत्साहकारिणं भवन्तं प्रेक्ष्यापीत्यर्थः । मयि तं देशं प्रविष्टे
मदनव्यापारः कथं भविष्यतीत्याशङ्क्याह- सभ्रूभङ्गप्रहितनयनैरिति ।
तस्यारम्भः तस्य प्रवृत्तिः । सिद्धः सिद्धो भविष्यतीत्यर्थः । त्वामपि
प्रेक्ष्येत्यनेन मेघसंबन्ध उक्तः । मन्मथः षट्पदज्यमिति पाठे
पूर्वश्लोकेष्विव मेघसांबन्धो न स्यात् ॥७॥</p>
<p>^(<a href="#cite_note-11">[११]</a>)[वासश्चित्रं मधु नयनयोर्विभ्रमादेशदक्षं</p>
<p>पुष्पोद्भेदं सह किसलयैर्भूषणानां विकल्पान्<br>
लाक्षारागं चरणकमलन्यासयोग्यं च यस्या-<br>
मेकः सूते सकलमबलामण्डनं कल्पवृक्षः॥]<br>
तत्रागारं धनपतिगृहानुत्तरेणास्मदीयं<br>
दूराल्लक्ष्यं त्वदमरधनुश्चारुणा तोरणेन ।<br>
यस्योपान्ते कृतकतनयः कान्तया वर्धितो मे</p>
<p>हस्तप्राप्यस्तबकनमितो बालमन्दारवृक्षः॥ ८ ॥</p>
<p>तत्रेति । तस्यामलकायाम् । इतः परं पञ्चसु श्लोकेषु ययाकयाचन विधया
मेघसंबन्धमुक्त्वा स्वगृहस्य लक्षणमाह । वक्ष्यति च ‘एभिः साघो!
हृदयनिहितैर्लक्षणैर्लक्षयेथाः’ इति । घनपतिगृहानुत्तरेणेति पाठः ।
घनपतिगृहान् वैश्रवणगृहान् । ‘गृहाः पुंसि च भूम्न्येव’ इत्यमरः ।
उत्तरेणोत्तरतः समीपे । ‘एनबन्यतरस्यामदूरेऽपञ्चम्याः’ (५.३.३५)
इत्येनपप्रत्ययः । ‘एनपा द्वितीया’ (२.३.३१) इति द्वितीया । कृतकतनयः
कृत्रिमपुत्रकः । बालमन्दारवृक्षः बालकल्पवृक्षः । त्वदमरघनुश्चारुणा
तोरणेनेति मेघसंबन्ध उक्तः ॥ ८ ॥</p>
<p>वापी चास्मिन् मरतकशिलाबद्धसोपानमार्गा</p>
<p>हैमै स्फीता कमलमुकुलैर्दीर्घवैदूर्यनालैः ।</p>
<p>यस्यास्तोये कृतवसतयो मानसं संनिकृष्टं</p>
<p>नाध्यास्यन्ति व्यपगतशुचस्त्वामपि प्रेक्ष्य हंसाः॥</p>
<p>वापीति । अस्मिन् अगारे । स्फीता पुष्टा । यस्यास्तोये इति, यस्यां कृतवसतय
इति वक्तव्ये तोयग्रहणं वर्षाकालेऽपि तोयस्य प्रसादातिशयसूचकम् ।
आध्यास्यन्तीति पाठः । आध्यानमुत्कण्ठा । ‘आध्यानमुत्कण्ठोत्कलिके समे’
इत्यमरः । त्वामपि प्रेक्ष्येत्यनेन मेघसंबन्ध उक्तः ॥९॥</p>
<p>तस्यास्तीरे रचितशिखरः पेशलैरिन्द्रनीलैः<br>
क्रीडाशैलः कनककदलीवेष्टनप्रेक्षणीयः ।<br>
मद्गेहिन्याः प्रिय इति सखे! चेतसा कातरेण</p>
<p>प्रेक्ष्योपान्तस्फुरिततडितं त्वां तमेव स्मरामि॥ १० ॥</p>
<p>तस्या इति । पेशलैः चारुभिः । ‘चारौ दक्षे च पेशलः’ इत्यमरः । मद्गेहिन्याः
प्रिय इति,शतिशब्दो हेतौ । तमेव क्रीडाशैलमेव । उपान्तस्फुरिततडितं त्वां
प्रेक्ष्य कातरेण चेतसा तमेव स्मरामि इत्यन्वयः । अत्र मेघसंबन्धः स्पष्टः
॥१०॥</p>
<p>रक्ताशोकश्चलकिसलयः केसरश्चात्र कान्तः</p>
<p>प्रत्यासन्नौ कुरुवकवृतेर्माधवीमण्डपस्य ।<br>
एकः सख्यास्तव सह मया वामपादाभिलाषी</p>
<p>काङ्क्षत्यन्यो वदनमदिरां दोहदच्छ्द्मनास्याः॥</p>
<p>रक्तेति केसरो वकुलः । कुरवकवृतेः कुरवक एव वृतिरावरणं यस्य ।
माघवीमण्डपस्य, माधवी अतिमुक्तः, माधवीवेष्टितमण्डपस्येत्यर्थः । तव सख्या
इति मेघसंबन्ध उक्तः । सह मया वामपादाभिलाषीति वाक्यच्छेदः । दोहलच्छद्मना,
दोहलं नाम फुसुमाद्युत्पादकं संस्कारद्रव्यम् | तथा सप्तशत्यां-</p>
<p>^(<a href="#cite_note-12">[१२]</a>)&rdquo; दोहळिअमप्पणो किं ण मग्गसे मग्गसे कुरवअस्स
।<br>
एअं तुह सुहग! हसइ वळिआणणपङ्कअं जाआ&rdquo; ॥</p>
<p>अयमभिप्रायः – अहं कृतयाच्ञाञ्जलिस्तव सख्या वामपादाभिताडनं दोहलव्याजेन
यथाभिलषामि, तथायं चलकिसलयो रक्ताशाकः तस्या वामपादाभिताडनं
दोहलव्याजेनाभिलषतीति (न?) तथा कान्तः केसरद्रुमोऽपि दोहलच्छद्मना तस्या
वदनमदिरां काङ्क्षतीति च ॥११॥</p>
<p>तन्मध्ये च स्फटिकफलका काञ्चनी वासयष्टि-</p>
<p>र्मूले बद्धा मणिभिरनतिप्रौढवंशप्रकाशैः ।<br>
तालैः शिञ्जावलयसुभगैर्नर्तितः कान्तया मे</p>
<p>यामध्यास्ते दिवसविगमे नीलकण्ठः सुहृद् वः ॥</p>
<p>तन्मध्ये गृहमध्ये । स्फटिकफलका स्फटिकमयी निवासफलका यस्याः ।
स्फटिकफलकोपादानं मयूरस्य शीतप्रियत्वापेक्षया कृतम् ।
अनतिप्रौढवंशप्रकाशैः तरुणवेणुकादण्डसमानवर्णैः । शिञ्जावलयसुभगौरिति
।^(<a href="#cite_note-13">[१३]</a>) शिञ्जा शिञ्जितं, शिञ्जावन्ति वलयानि
शिञ्जावलयानि । शाखावृक्षवत् समासः । शिञ्जद्वलयसुभगैरिति पाठे, ‘शिञ्जि
अव्यक्ते शब्दे’ इत्ययं धातुरात्मनेपदी । तस्मात् परस्मैपदं न भवति ।
नीलकण्ठः सुहृद् वः इति मेघसंबन्ध उक्तः ॥१२॥</p>
<p>एभिः साधो! हृदयनिहितैर्लक्षणैर्लक्षयेथा</p>
<p>द्वारोपान्ते लिखितवपुषौ शङ्खपद्मौ च दृष्ट्वा ।<br>
क्षामच्छायं भवनमधुना मद्वियोगेन नूनं<br>
सूर्यापाये न खलु कमलं पुष्यति स्वामभिख्याम्॥</p>
<p>एभिरिति । साधो! विद्वन्! लक्षणैः चिह्नैः । लक्ष्येथाः पश्येरित्यर्थः ।
शङ्खपद्मौ शङ्खपद्माख्यौ निधिविशेषौ ।</p>
<p>&ldquo;निधिर्ना शेवधिर्भेदाः शङ्खपद्मादयो निधेः&rdquo;</p>
<p>इत्यमरः । लक्षयतेः कर्मादर्शनाल्लक्षयेस्तदिति केचित् पठन्ति । तस्मिन्
पाठे तदिति पूर्वोक्तमगारं परामृश्यते । इदानीमात्मीयं तद्भवनं संस्मृत्य
विषण्ण आह –क्षामच्छायमिति, क्षामकान्ति । अभिख्यां शोभाम् ॥१३॥</p>
<p>गत्वा सद्यः कलभतनुतां शीघ्रसंपातहेतोः</p>
<p>क्रीडाशैले प्रथमकथिते रत्नसानौ निषण्णः ।<br>
अर्हस्यन्तर्भवनपतितां कर्तुमल्पाल्पभासं</p>
<p>खद्योतालीविलसितनिभां विद्युदुन्मेषदृष्टिम्॥१४॥</p>
<p>गत्वेति । श्रीघ्रसंपातहेतोः । प्रथमकथिते ‘तस्यास्तीरे विहितशिखर’ इति
पूर्वोक्ते । रत्नसानौ, इदं विशेषणं सौदामनीदर्शनेऽपि रत्नप्रभेति तस्या
बुद्धिजननाय कृतम् । विद्युदुन्मेषदृष्टिम् । विद्युदुन्मेषो
विद्युत्स्फुरणं तदेव दृष्टिरिति विद्युदुन्मेषदृष्टिः ॥</p>
<p>इदानीं स्वप्रेयस्या लक्षणान्याह –</p>
<p>तन्वी श्यामा शिखरिदशना पक्वबिम्बाधरोष्ठी</p>
<p>मध्येक्षामा चकितहरिणीप्रेक्षिणी निम्ननाभिः ।<br>
श्रोणीभारादलसगमना स्तोकनम्रा स्तनाभ्यां<br>
या तत्र स्याद् युवतीविषये सृष्टिराद्यैव धातुः ॥</p>
<p>तन्वीति । श्यामा श्यामवर्णा, हरितवर्णेत्यर्थः । अस्यार्थस्यानुकूलमेव
वक्ष्यति – ‘श्यामास्वङ्गमि’ति । यद्वा-</p>
<p>&ldquo;श्यामा यौवनमध्यस्था प्रौढा निष्क्रान्तयौवना&rdquo;</p>
<p>इत्युत्पलमालायाम् । अस्यार्थस्यानुकूलं द्योतकं युवतिविषय इति पदम् ।
शिखरिदशनेति पाठः । शिखरीणि कोटिमन्ति दशनानि यस्याः सा शिखरिदशना । तथा
सामुद्रे –</p>
<p>&quot; स्निग्धाः समानरूपाः सुपङ्क्तयः शिखरिणः श्लिष्टाः । दन्ता भवन्ति
यासामासां पादे जगत् सर्वम् ॥&rdquo;</p>
<p>इति ।</p>
<p>&ldquo;पक्वडाडिमबीजाभं माणिक्यं शिखरं विदुः ।</p>
<p>&quot; ।</p>
<p>मध्येक्षामा, ‘अमूर्धमस्तकात् –’ (६.३.१२) इत्यलुक् । क्षामा क्षीणा
^(<a href="#cite_note-14">[१४]</a>)। चकितहरिणीप्रेक्षिणीति पाठः । ‘कर्तर्युपमाने’
(३.२.७९) इति णिनिः । तत्र तस्मिन् भवने । स्याद्, आख्यातप्रतिरूपमव्ययमिदं
यद्यर्थे वर्तते । तथा श्रीरामायणे प्रयोगश्च – &ldquo;पठन् द्विजो
वागृषभत्वमीयात् स्यात् क्षत्रियो भूमिपतित्वमीयात्&rdquo; इति । युवतिविषये
युवतिपक्षे, युवतिगोचर इत्यर्थः । आद्या प्रथमा । धातुः प्रथमाया
युवतिसृष्टेरादरेण^(<a href="#cite_note-15">[१५]</a>) निर्मितत्वात्
तद्रामणीयकमस्तीति भावः । एवंरुपा तस्मिन् भवने
यद्यस्ति^(<a href="#cite_note-16">[१६]</a>), तां जानीया इत्युत्तरत्र सम्बन्धः
॥१५॥</p>
<p>तां जानीयाः परिमितकथां जीवितं मे द्वितीयं<br>
दूरीभूते मयि सहचरे चक्रवाकीमिवैकाम् ।<br>
गाढोत्कण्ठां गुरुषु दिवसेष्वेषु गच्छत्सु बाला</p>
<p>जाता मन्ये शिशिरमथिता पद्मिनीवान्यरूपा ॥</p>
<p>तामिति । परिमितकथां स्वभावतः स्वल्पभाषिणीम् दूरीभूते दूरस्थे । सहचरे
चक्रवाकीमिवैकामिति वाक्यच्छेदः । सहचरे चक्रवाके दूरीभूत इत्यर्थः ।
अस्यार्थस्य मूलं &ldquo;सहचररहितेव चक्रवाकी जनकसुता कृपणां दशां प्रपन्ना&rdquo; ।
इति श्रीरामायणवचनम् । एकामसहायाम् । पूर्वोक्तानां
लक्षणानामन्यथाभावमाशङ्क्याह – गाढोत्कण्ठेति । शिशिरमथिता
हिमसंपर्कविशीर्णा । अन्यरूपा नष्टशोभा । अस्यार्थस्य मूलं ‘हिमहतनलिनीव
नष्टशोभा’ इति वचनम् । अनेन श्रीरामायणवचनार्थानुसारेण कवेः पूर्वोक्तो
राम्कथाभिलाषः स्पष्टः ॥१६॥</p>
<p>सर्वेषामङ्गानां प्रघानभूतस्य मुखस्यान्यरूपत्वमाह -</p>
<p>नूनं तस्याः प्रबलरुदितोच्छूननेत्रं प्रियाया</p>
<p>निःश्वासानामशिशिरतया भिन्नवर्णाधरोष्ठम् ।<br>
हस्तन्यस्तं मुखमसकलव्यक्ति लम्बालकत्वा-</p>
<p>दिन्दोर्दैन्यं त्वदुपगमनक्लिष्टकान्तेर्बिभर्ति॥१७॥</p>
<p>नूनमिति । नूनं वितर्के । प्रबलरुदितोच्छूननेत्रं
भूयिष्ठरोदनोच्छ्वसितनेत्रम् । उच्छूनं, &lsquo;टुओश्वि गतिवृद्धयोः’ इति
धातोर्निष्ठानत्वे ‘वचिस्वपि –’ (६.१.१५) इत्यादिना संप्रसारणे कृते
रूपमिदम् । असकलव्यक्ति अस्पष्टसकलप्रदेशम् । त्वदुपगमनक्लिष्टकान्तेरिति
मेघसम्बन्धः । मेघसंवृतत्वमलकलम्बनस्थानीयम् ॥१७॥ तां ज्ञातुं
लक्षणान्तराण्याह –</p>
<p>आलोके ते निपतति पुरा सा बलिव्याकुला वा</p>
<p>मत्सादृश्यं विरहतनु वा भावगम्यं लिखन्ती ।<br>
पृच्छन्ती वा मधुरवचनां शारिकां पञ्जरस्थां</p>
<p>कच्चिद भर्तुः स्मरसि गिरिके! त्वं हि तस्य प्रियेति॥</p>
<p>आलोक इति । आलोके दर्शने । ‘आलोको दर्शनोदद्योतावि’-त्यमरः । पुरा,
भविष्यत्कालद्योतकमव्ययमिदम् । पुरा निपततीति निपतिष्यतीत्यर्थः । त्वां
दृष्ट्वा सा भृशं मद्विरहाद् भूमौ निपतिष्यतीति यावत् । अस्मिन्नर्थे
लिङ्गं- ‘तामुन्निद्रामवनिशयनाम्’ इति वक्ष्यमाणवचनम् । अथवा त्वद्दर्शनात्
पुरा वक्ष्यमाणान् कुर्वती सा तवालोके भूमौ निपततीत्यर्थः । बलिव्याकुला,
अत्र प्रियतमागमनार्थं देवताभ्यो बलिप्रदानं विवक्षितम् । तथा सप्तशत्यां –
^(<a href="#cite_note-17">[१७]</a>)&ldquo;णेच्छइ पासासङ्की काओ दिण्णं पि पहिअवहुआए ।
ओअन्तकरअळोज्झिअवळअअमज्झट्ठिअं पिण्डं&rdquo; ॥ इति । मत्सादृश्यं मत्प्रतिकृतिं
मद्विषयमालेख्यम् । ‘आलेख्येऽपि च सादृश्यम्’ इत्यजयः । उक्तं
‘सादृश्यप्रतिकृतिदर्शनैः प्रियाया’ इति । विरहतनु विरहेण तनुसंस्थानम् ।
इदं विशेषणं सादृश्यशब्दस्यालेख्यवाचित्वे घटते । भावगम्यं, विरहात् प्राक्
तादृशस्य संप्रत्येवमन्यथाभावः संभवतीत्युत्प्रेक्षागम्यमित्यर्थः ।
शारिकां, शारिकेति व्यक्तवाक् कापि चटकविशेषस्त्री । ‘वाचाला मुखरा शारी’
इति यादवः । पञ्जरस्थां, विलालादिभयेन पञ्जरस्थामित्यर्थः । भर्तुः
स्मरसीति ‘अधीगर्थदयेशां कर्मणि’ (२.३.५२) इति कर्मणि षष्ठी । स्मरसि
उत्कण्ठस इत्यर्थः । गिरिके!, मार्जारादिसन्निघानात् पञ्जराभ्यन्तरं
प्रविश्य बालमूषिकेव बिभेतीति बालमूषिकानामान्तरेण शारिकाया उपालम्भपूर्वं
संबोधनम् । ‘गिरिका बालमूषिका’ इत्यमरः ॥ १८॥</p>
<p>उत्सङ्गे वा मलिनवसने सौम्य! निक्षिप्य वीणां<br>
मद्गोत्राङ्कं विरचितपदं गेयमुद्गातुकामा ।<br>
तन्त्रीमार्द्रां नयनसलिलैः सारयित्वा कथञ्चिद्</p>
<p>भूयो भूयः स्वयमधिकृतां मूर्च्छनां विस्मरन्ती॥</p>
<p>उत्सङ्ग इति । मद्गोत्राङ्कं मन्नामधेयचिह्नम् । सारयित्वा करेण परामृश्य ।
स्वयमधिकृताम् आत्मप्रस्तुताम् । कथञ्चित् स्वयमधिकृता मित्यन्वयः ।
मूर्छनां सप्तस्वारक्रमस्थापनाम् ।</p>
<p>&ldquo;क्रमयुक्ताः स्वराः सप्त मूर्छना परिकीर्तिता&rdquo; ॥</p>
<p>इति^(<a href="#cite_note-18">[१८]</a>) भरते ॥१९॥</p>
<p>शेषान् मासान् विरहदिवसस्थापितस्यावधेर्वा</p>
<p>विन्यस्यन्ती भुवि गणनया देहलीमुक्तपुष्पैः ।<br>
मत्संयोगं वा हृदयनिहितारम्भमास्वादयन्ती</p>
<p>प्रायेणैते रमणविरहेष्वङ्गनानां विनोदाः॥२०॥</p>
<p>शेषानिति । शेषान् गतशेषान् । अवधेः शापान्तावधेरित्यर्थः ।
देहलीमुक्तपुष्पैः, गृहद्वारयन्त्रस्य तिरश्चीनफलकं देहली । सा च
बहिर्द्वारदेहली, तत्रैव तस्याः प्रियतमालोकनोत्सुकतयावस्थानात् ॥२०॥</p>
<p>सव्यापारमहनि न तथा पीडयेन्मद्वियोगः</p>
<p>शङ्के रात्रौ गुरुतरशुचं निर्विनोदां सखीं ते ।<br>
मत्सन्देशैः सुखयितुमलं पश्य साध्वीं निशीथे</p>
<p>तामुन्निद्रां विरहशयनां सद्मवातायनस्थः॥</p>
<p>सव्यापारामिति । सव्यापारां सविनोदाम् । रात्रौ निर्विनोदां तव सखीं यथा
विप्रयोगः पीडयति, अहनि सव्यापारां न तथा पीडयेदित्यर्थः सद्मवातायनस्थ इति
पाठः । भवनवातायनस्थ इत्यर्थः । निशीथे साध्वीमत एवोन्निद्रां तां
मत्सन्देशैः सुखयितुमलं पश्येत्यर्थः ॥२१॥ कीदृशीं तां
सुखयामीत्यपेक्षायामाह –</p>
<p>आधिक्षामां विरहशयने संनिषण्णैकपार्श्वां</p>
<p>प्राचीमूले तनुमिव कलामात्रशेषां हिमांशोः ।<br>
नीता रात्रिः क्षण इव मया सार्धमिच्छारतैर्या</p>
<p>तामेवोष्णैर्विरहमहतीमश्रुभिर्यापयन्तीम्॥२२॥</p>
<p>आधिक्षामामिति । प्राचीमूले तनुमिवेति, प्राचीमूलग्रहणं दिने दिने
क्षीयमाणत्वं सूचयितुं कृतम् । तनुं शरीरम् । कलामात्रशेषां,
मात्रशब्दोऽवधारणे । क्षण इवेति पाठः । या यज्जातीया तामेव तज्जातीयामेव
॥२२॥</p>
<p>निश्श्वासेनाधरकिसलयक्लेशिना विक्षिपन्तीं</p>
<p>शुद्धस्नानात् परुषमलकं नूनमागण्डलम्बम् ।<br>
मत्संभोगः कथमुपनमेत् स्वप्नजोऽपीति निद्रा-</p>
<p>माकाङ्क्षन्तीं नयनसलिलोत्पीडरुद्धावकाशाम्॥</p>
<p>निःश्वासेनेति । विक्षिपन्तीं चलयन्तीम् । शुद्धस्नानाद्
गन्धामलकादिरहितस्नानात् । परुषमस्निग्धम् । आगण्डलम्बम् गण्डावधि
लम्बमानामित्यर्थः । उपनमेत् उपगच्छेत् । नयनसलिलोत्पीडरुद्धावकाशां
बाष्पौधनिरुद्धनिद्रावसराम् ॥ २३॥</p>
<p>आद्ये बद्धा विरहदिवसे या शिरोदाम हित्वा<br>
शापस्यान्ते विगलितशुचा तां मयोद्वेष्टनीयाम् ।<br>
स्पर्शक्लिष्टामयमितनखेनासकृत् सारयन्तीं</p>
<p>गण्डाभोगात् कठिनविषमामेकवेणीं करेण॥२४॥</p>
<p>आद्य इति । शिरोदाम हित्वेति पाठः । शिखादाम हित्वेति पाठे शिखाशब्दः
शिरःशब्दपर्यायो न भवति । ’घृणिज्वाले अपि शिखे’ इत्यमरसिंहवचने, ‘शिखा
ज्वालाकेकिमौल्योरि’ ति यादवप्रकाशवचनेऽपि शिखाशब्दस्य
शिरःशब्दपर्यायत्वादर्शनात् । स्पर्शक्लिष्टां स्पर्शने सक्लेशाम् ।
परस्परव्यतिषक्तफकेशविश्लेषणार्थं हस्तस्पर्शे कृते केशमूलेषु
सव्यथामित्यर्थः । अयमितनखेन अकृत्तोपान्तनखेन । सारयन्तीं परामृशन्तीम् ।
गण्डाभोगाद् गण्डस्थलात् । कठिनविषमां कठिनोच्चावचाम् । एकवेणीम्,
एकबन्धनवती वेणी एकवेणी ॥२४॥</p>
<p>पादानिन्दोरमृतशिशिरान् जालमार्गप्रविष्टान्<br>
पूर्वप्रीत्या गतमपि ततः संनिवृत्तं तथैव ।<br>
चक्षुः खेदात् सलिलगुरुभिः पक्ष्मभिश्च्छादयन्तीं</p>
<p>साभ्रेऽह्नीव स्थलकमलिनीं नप्रबुद्धां नसुप्ताम्॥</p>
<p>पादानिति । पूर्वप्रीत्या पूर्वकालस्नेहेन । गतमपि इन्दोः पादान्
प्राप्तमपि । ततः सन्निवृत्तं तथैवेति पाठः । तत इन्दुपादेभ्यः ।
सन्निवृत्तं स्वयमेव सन्निवृत्तम् खेदात् विरहव्यसनात् । पूर्वकालप्रीत्या
चन्द्रकिरणान् गत्वा तेभ्यो विरहखेदाद् यथागतं निवत्तं चक्षुरित्यर्थः ।
पक्ष्मभिरक्षिरोमभिः । साभ्रेऽह्नि मेघच्छन्ने दिने । नप्रबुद्धां नसुप्तां
स्थलकमलिनी सूर्यकिरणस्पृष्टा विकसति मेघच्छन्नैः किरणैरस्पृष्टा निमीलति च
॥२५॥</p>
<p>सा संन्यस्ताभरणमबला पेलवं धारयन्ती</p>
<p>शय्योत्सङ्गे निहितमसकृद् दुःखदुःखेन गात्रम् ।<br>
त्वामप्यास्रं नवजलमयं मोचयिष्यत्यवश्यं</p>
<p>प्रायः सर्वो भवति करुणावृत्तिरार्द्रान्तरात्मा॥२६॥</p>
<p>सेति । संन्यस्ताभरणं शरीरसादात् त्यक्ताभरणम् । पेलवं मृदु ।
त्वामप्यास्रं नवजलमयं मोचयिष्यत्यवश्यमिति, तथा दुःखितां दृष्ट्वा
त्वमप्यवश्यं बाष्पं मोक्ष्यसीत्यर्थः । करुणावृत्तिः
करुणामयचित्तवृत्तिर्यस्य । आर्द्रान्तरात्मा, मेघस्य
जलार्द्रान्तरात्मत्वं विवक्षितम् ॥२६॥</p>
<p>सा त्वद्विरहे खिन्नां दशां प्राप्तुं किं कारणमित्याशङ्क्याह –</p>
<p>जाने सख्यास्तव मयि मनः संभृतस्नेहमस्मा-</p>
<p>दित्थंभूतां प्रथमविरहे तामहं तर्कयामि ।<br>
वाचालं मां न खलु सुभगंमन्यभावः करोति</p>
<p>प्रत्यक्षं ते निखिलमचिराद् भ्रातरुक्तं मया यत्॥</p>
<p>जान इति । इत्यम्भूतां पूर्वोक्तदुःखावस्थाम् । भवान्
सौभामग्येनैवमाहेत्याशङ्क्याह- वाचालं मामिति । सुभगंमन्यभावः ।
सुभगशब्दोपपदान्मन्यतेर्धातोः ‘आत्ममाने खश्च’ (३.२.८३) इति खश् ।
‘अरुर्द्विषदजन्तस्य मुम्’ (६.३.६७) सुभगंमन्यः । तस्य भावः, सुभगंमन्यभावः
। प्रत्यक्षं ते सकलमिति, मयोक्तमिदं सर्वं तवाचिरेण प्रत्यक्षं
भविष्यतीत्यर्थः ॥२७॥</p>
<p>रुद्धापाङ्गप्रसरमलकैरञ्जनस्नेहशून्यं</p>
<p>प्रत्यादेशादपि च मधुनो विस्मृतभ्रूविलासम् ।<br>
त्वय्यासन्ने नयनमुपरिस्पन्दि वामं मृगाक्ष्या</p>
<p>मन्ये मीनोञ्चलकुवलयश्रीतुलामेष्यतीति॥२८॥</p>
<p>रुद्धापाङ्गप्रसरं रुद्धापाङ्गे प्रसरो यस्य । अपाङ्गो नेत्रान्तः ।
अञ्जनस्नेहशून्यम् अञ्जनेन स्नेहः स्निग्धत्वम् अञ्जनस्नेहः तेन शून्यम् ।
प्रत्या देशात् निराकरणात्, निषेधादित्यर्थः । ‘प्रत्यादेशो
निराकृतिरि’त्यमरः । मधुनः मधुपानस्य निषेधाद् विस्मृतभ्रूविलासमित्यर्थः ।
ननु विलासिनीनां स्वभावत एव भ्रूविलासः सम्भवति । उक्तं च –</p>
<p>&ldquo;तस्याः शलाकाञ्जननिर्मितेव कान्तिर्भ्रुवोरायतरेखयोर्या ।</p>
<p>तां वीक्ष्य लीलाचतुरामनङ्गः स्वचापसौन्दर्यमदं मुमोच ॥ &quot; ॥</p>
<p>इति । कथमत्र मधुपानायत्तो भ्रूविलास इत्युक्तम् । सत्यम् । अत्र
स्वभावसिद्धोऽपि भ्रूविलासः स्वोद्दीपनविभावस्य
मधुपानस्याभावान्नाभिव्यज्यत इति कवेरभिप्रायः । अत एव
विस्मृतभ्रूविलासमिति विस्मृतपदं प्रयुक्तम् ^(<a href="#cite_note-19">[१९]</a>) ।
त्वद्दर्शनेन तस्याः कुशलसूचकं वामाक्षिस्पन्दनरूपं निमित्तं भविष्यतीत्याह
^(<a href="#cite_note-20">[२०]</a>)– त्वय्यासन्ने, भवति समीपप्राप्ते ।
उपरिस्पन्दि वामं मृगाक्ष्या मन्ये मीनोच्चलकुवलयश्रीतुलामेष्यतीतीति पाठः
। स्त्रीणां वामाक्षिस्पन्दनमेतन्निमित्तमिति श्रीरामायणे दर्शितं –</p>
<p>&ldquo;तस्याः शुभं वाममरालपक्ष्मराजीवृतं कृष्णविशालशुक्लम् ।</p>
<p>प्रास्पन्दतैकं नयनं मृगाक्ष्या मीनाहतं पद्ममिवाभिताम्रम्&rdquo; ॥</p>
<p>इति ॥२८॥</p>
<p>त्वद्दर्शनात् तस्या वामोरुस्पन्दनमपि भविष्यतीत्याह –</p>
<p>वामश्चास्याः कररुहपदैर्मुच्यमानो मदीयै-</p>
<p>र्मुक्ताजालं चिरविरचितं त्याजितो दैवगत्या ।<br>
संभोगान्ते मम समुचितो हस्तसंवाहनानां</p>
<p>यास्यत्यूरुः सरसकदलीस्तम्भगौरश्चलत्वम॥ २९ ॥</p>
<p>वाम इति । कररुहपदैः नखपदैः । मुक्ताजालं, स्त्रीणां मुक्तामयं दृटीभूषणं
मुक्ताजालमित्युच्यते । हारयष्टिप्रभेदाधिकारे कौटिल्यः –
‘सुवर्णसूत्रान्तरं सोपानकं मणिमध्यं वा मणिसोपानकम् । तेन शिरोहस्त</p>
<p>पादकटीकलापजालकविकल्पा व्याख्याता’ इति । चिरविरचितं चिरकालेन विनिर्मितम्
। इदमत्रानुसन्धेयम् – ऊरुमूले निहितानां नखक्षतानां निर्वापणाय स्त्रियः
खलु प्रियतमैः सार्धं स्वयं विरचितानि मुक्ताजालकानि बिभ्रति । सा
पुनरिदानीं नखक्षताभावाद् नखक्षतनिर्वापणं मुक्ताजालकं दैवगत्या न
बिभर्तीति खेदवचनमिति । अस्मिन्नर्थे लिङ्गं तज्जातीयदन्तक्षतनिर्वापणवचनम्
। यथा कुमारसंभवे –</p>
<p>“दष्टमुक्तमधरोष्ठमम्बिका वेदनाविधुतहस्तपल्लवा ।</p>
<p>शीतलेन निरवापयत् क्षणं मौलिचन्द्रशकलेन शूलिनः ॥”।</p>
<p>इति । हस्तसंवाहनानां हस्ताभ्यां सुखमर्दनानाम् । ‘संवाहनं मर्दनं स्याद्’
इत्यमरः । सरसकदलीस्तम्भगौरम् आर्द्रकदलीस्तम्भपाण्डुरम् । ऊर्वोर्गौरत्वं
च निवातवर्तित्वात् । चलत्वं स्फुरणम् ॥ २९॥</p>
<p>तस्मिन् काले जलद! यदि सा लब्धनिद्रासुखा स्या-</p>
<p>दन्वास्यैनां स्तनितविमुखो याममात्रं सहस्व ।<br>
मा भूदस्याः प्रणयिनि मयि स्वप्नलब्धे कथञ्चित्</p>
<p>सद्यःकण्ठच्युतभुजलताग्रन्थि गाढोपगूढम्॥ ३० ॥</p>
<p>तस्मिन्निति । तस्मिन् निशीथे काले । ‘मत्सन्देशैः सुखयितुमलं पश्य साध्वीं
निशीथे’ इत्युक्तत्वात् । लब्धनिद्रासुखा स्यादिति, सा सततं
विरहवेदनादनिद्रा भवति दैवाद् यदि सुप्ता स्यादित्यर्थः । अन्वास्य
याममात्रं सहस्वेति । ननु विरहिणां याममात्रं स्वापो न भवति । उक्तं च –</p>
<p>&ldquo;त्रिभागशेषासु निशासु च क्षणं</p>
<p>निमील्य नेत्रे सहसा व्यबुध्यत&rdquo;</p>
<p>इति । सत्यमिदम् । न तत्स्वापापेक्षया याममात्रपदं प्रयुक्तं किन्तु
संभोगापेक्षया । संभोगस्य परमावधिरेकवारो
यामावसायिक^(<a href="#cite_note-21">[२१]</a>) इति कामतन्त्रविदो वदन्ति । तथा
रतिविलासे –</p>
<p>&ldquo;परमा तु रतिर्यूनामिष्टा यामावसायिकी&quot;^(<a href="#cite_note-22">[२२]</a>)</p>
<p>इति । सद्यःकण्ठच्युतभुजलताग्रन्धीति पदच्छेदः । गाढोपगूढं गाढालिङ्गनम्
॥३०॥</p>
<p>तामुत्थाप्य स्वजलकणिकाशीतलेनानिलेन<br>
प्रत्याश्वस्तां सममभिनवैर्जालकैर्मालतीनाम् ।<br>
विद्युद्गर्भः स्तिमितनयनां त्वत्सनाथे गवाक्षे<br>
वक्तुं धीरैः स्तनितवचनैर्मानिनीं प्रक्रमेथाः॥ ३१ ॥</p>
<p>तामिति । प्रत्याश्वस्तां प्रतियुद्धाम् । सममभिनवैर्जालकैर्मालतीनामिति,
यथा जालकानि मेघजलकणिकाशीतलेनानिलेन रात्रौ समुच्छ्वसन्ति तथा
प्रत्यागताश्वासां तामुत्थाप्येत्यर्थः । अनेन जातीकुसुमेभ्योऽप्यधिकं
तस्याः सौकुमार्यमस्तीति सूचितम् । मालत्यः^(<a href="#cite_note-23">[२३]</a>) खलु
वर्षासु पुष्प्यन्ति रात्रौ च विकसन्ति । अस्मिन्नर्थे लिङ्गं
श्रीरामायणवचनं –</p>
<p>&ldquo;निलीयमानैर्विहगैर्निमीलद्भिश्च पङ्कजैः ।</p>
<p>विकसन्त्या च मालत्या गतोऽस्तं ज्ञायते रविः&rdquo; ॥</p>
<p>इति । विद्युद्गर्भः अन्तःस्तम्भितविद्युत्कः । इदं विशेषणं तस्या
मेघसन्दर्शनसुखार्थमुक्तम् । स्तिमितनयनां निश्चलनयनाम् त्वत्सनाथे
त्वदधिष्ठिते त्वत्सहित इत्यर्थः । भर्तृसकाशादेव
^(<a href="#cite_note-24">[२४]</a>)कोऽप्यागच्छेद् इत्युत्कण्ठया सर्वदा
वातायनदत्तदृष्टिमित्यभिप्रायः । धीरैर्गम्भीरैः । स्तनितवचनैः गर्जितबचनैः
। मानिनीमुन्नतचित्तां मनस्विनीमित्यर्थः । ‘मानश्चित्तसमुन्नतिरि’त्यमरः ।
अनेन विशेषणेन तस्याः पुरस्ताद् धीरमेव वक्तव्यं कातरवचने तु सा मिथ्येति
जानातीत्युक्तम् ॥३१॥</p>
<p>भर्तुर्मित्रं प्रियमविधवे! विद्धि मामम्बुवाहं<br>
तत्सन्देशान्मनसि निहितादागतं त्वत्समीपम्</p>
<p>यो वृन्दानि त्वरयति पथि श्राम्यतां प्रोषितानां<br>
मन्द्रस्निग्धैर्ध्वनिभिरबलावेणिमोक्षोत्सुकानि॥३२॥</p>
<p>भर्तुरिति । अविधवे!, अनेन तव भर्ता जीवतात्युक्तम् । अविधवापदं कविसमये
भ्रष्टमिति न मन्तव्यं, तथा श्रीरामायणे प्रयोगात् –</p>
<p>&ldquo;ये मामाहुः पितुर्गेहे पुत्रिण्यविघवेति च&rdquo;</p>
<p>इति । तत्सन्देशात् तत्सन्देशवचनकरणात् । अस्यार्थस्य द्योतकं मनसि
निहितादिति वाक्यम् । न केवलं मित्रमात्रमहं, किन्तु त्वत्समागमाय तस्य
प्रेरकश्च भवामीत्यभिप्रायेणाह- यो वृन्दानि त्वरयतीति । पथि श्राम्यतां
पथिकानामित्यर्थः । प्रोषितानां स्वभार्यादिकं विहाय कार्यवशाद्
देशान्तरगामिनामित्यर्थः । मन्द्रस्निग्धैः गम्भीरसुखश्रवैः । इदं विशेषणम्
उग्रगर्जितश्रवणे प्रोषितानां विनाशो मा भीदित्यभिप्रायेण प्रयुक्तम् ॥३२॥</p>
<p>इत्याख्याते पवनतनयं मैथिलीवोन्मुखी सा<br>
त्वामुत्कण्ठोच्छ्वसितहृदया वीक्ष्य सम्भाव्य चैव ।<br>
श्रोष्यत्यस्मात् परमवहिता सौम्य! सीमन्तिनीनां</p>
<p>कान्तोदन्तः सुहृदुपनतः संगमात् किञ्चिदूनः॥३३॥</p>
<p>इतीति । पवनतनयं हनूमन्तम् । सम्भाव्य चैव सम्भावनां च कृत्वैवेत्यर्थः
^(<a href="#cite_note-25">[२५]</a>)। अन्योऽयमिति न तूष्णीमास्ते, भर्तुर्मित्रमिति
बुद्ध्वा सा निश्शङ्कमेव त्वां प्रेक्षिष्यते सम्भावयति चेत्यर्थं
द्योतयितुमेवकारः प्रयुक्तः । अस्मात् परं भर्तुर्मित्रमित्येतस्माद्
वचनात् परम् । अतः परभवधाने किं कारणमित्यपेक्षायामाह – सङ्गमात् ॥ ३३॥</p>
<p>तामायुष्मन् मम च वचनादात्मनश्चोपकर्तु-<br>
र्ब्रूया एवं तव सहचरो रामगिर्याश्रमस्थः ॥ ३४ ॥</p>
<p>अव्यापन्नः कुशलमबले! पृच्छति त्वां वियुक्तः</p>
<p>पूर्वाशास्यं सुलभविपदां प्राणिनामेतदेव॥३४॥</p>
<p>तामिति । आयुष्मन्नित्यनेन त्वयि जीवति साहं च जीवा
(ब)^(<a href="#cite_note-26">[२६]</a>) इत्युक्तम् । आत्मनश्चोपकर्तुरिति पाठः ।
उपकर्तुरुपकारिणः । मम वचनाच्चायुष्मन्! उपकारिणस्तव वचनाच्च तामेवं
ब्रूया इत्यर्थः । मेघवचनप्रकारमाह – तव सहचरो रामगिर्याश्रमस्थ इति ।
आश्रमपदं तत्रापि तपस्विप्राय एव वर्तते इति द्योतयितुं प्रयुक्तम् ।
अत्रेदमनुसन्धेयं – तव सहचर इत्यादि मन्मुखेनेदमाह इत्यन्तं वाक्यजातं
मेघस्य वचनम् । अतः परं श्यामास्वङ्गमित्यादिवचनं यक्षस्य चेति ।
पूर्वाशास्यं सुलभविपदां प्राणिनामेतदेवेति, स्वयमव्यापन्नः सन् प्रियजनं
प्रति कुशलप्रश्नं करोतीति यद् एतदेव सुलभविपदां प्राणिनां
प्रथमप्रार्थनीयमित्यर्थः ॥३४॥</p>
<p>अङ्गेनाङ्गं तनु च तनुना गाढतप्तेन तप्तं<br>
सास्रेणास्त्रद्रुतमविरतोत्कण्ठमुत्कण्ठितेन ।<br>
उष्णोच्छ्वासं समधिकतरोच्छ्वासिना दूरवर्ती</p>
<p>सङ्कल्पैस्तैर्विशति विधिना वैरिणा रुद्धमार्गः॥३५॥</p>
<p>अङ्गेनेति । अङ्गेन शरीरेण । कीदृशेन शरीरेण कीदृशमित्यपेक्षायामाह – तनु च
तनुनेति । चकारः प्रतिविशेषणमाख्यातसम्बन्धं कर्तुं प्रयुक्तः । अङ्गस्य
तनुत्वे निदानमाह –गाढतप्तेन तप्तमिति । तापस्य
किमभिव्यञ्जकमित्यपेक्षायामाह – सास्रेणेति । आस्रद्रुतमिति पाठः ।
द्रुतास्रमित्यर्थः । आहिताम्न्यादिषु पाठात् साधुत्वम् । आस्रस्य किं
निमित्तमित्यपेक्षायामाह – अविरतोत्कण्ठमुत्कण्ठितेन । आत्मधर्मा
अप्युत्कण्ठादयः शरीरेऽपि प्रयुज्यन्ते । उक्तं च – त्वय्यायत्तं
कृषिफलमिति भ्रूविकारानभिज्ञैरिति । उत्कण्ठायाः किमभिव्यञ्जक-
मित्यपेक्षायामाह- उष्णोच्छ्वासमिति । समधिकखरोच्छ्वासिनेति पाठः ।
खरमुष्णम् ।</p>
<p>&ldquo;तिग्मं तीव्रं खरं तीक्ष्णं चण्डमुष्णं पटु स्मृतम्&rdquo;</p>
<p>इति भट्टहलायुधः । उच्छ्वासशब्देन निःश्वासो विवक्षितः । सङ्कल्पैस्तैरिति
। सङ्कल्पैर्मानसकर्मीभूतैस्तनुत्वतापादिविशिष्टैः शरीरावस्थान्तरैः ।
किमर्थमेवं करोतीत्याशङ्क्याह- विधिना वैरिणा रुद्धमार्ग इति ॥३५॥</p>
<p>शब्दाख्येयं यदपि किल ते यः सखीनां पुरस्तात्</p>
<p>कर्णे लोलः कथयितुमभूदाननस्पर्शलोभात् ।<br>
सोऽतिक्रान्तः श्रवणविषयं लोचनाभ्यामदृष्ट-</p>
<p>स्त्वामुत्कण्ठाविरचितपदं मन्मुखेनेदमाह॥ ३६ ॥</p>
<p>शब्देति । शब्दाख्येयं शब्दा एवाख्येयमभिधेयं यस्य तच्छब्दाख्येयं
निरर्थकमित्यर्थः । सखीनां पुरस्तादिति वचनं
जनाकीर्णत्वान्निर्व्याजाननस्पर्शदौर्लभ्यादुक्तम् । श्रवणविषयं
श्रवणदेशम्, अन्योन्यवार्ताश्रवणदेशमित्यर्थः । उत्कण्ठाविरचितपदम्
उत्कण्ठामधिकृत्य विरचितशब्दमित्यर्थः । इदं वक्ष्यमाणं वाक्यजातम् ॥३६॥
अतः परं चतुर्भिः श्लोकैर्विरहिणां कामतन्त्रोक्तानि
विरहिणीसदृशावलोकनचित्रकर्मस्वप्नसमागमतदङ्गस्पृष्टस्पर्शनानि चत्वारि
विनोदनान्युक्तानीत्यनुसन्धेयम् । यथा गुणपताकायां –</p>
<p>&ldquo;वियोगे चायोगे प्रियजनसदृक्षानुगमनं^(<a href="#cite_note-27">[२७]</a>)</p>
<p>ततश्चित्रालोकं स्वपनसमये दर्शनमपि । तदङ्गस्पृष्टानामुपगतवतां स्पर्शनमिति</p>
<p>प्रतीकारः कामव्यथितमनसां कोऽपि गदितः&rdquo; ॥</p>
<p>इति । तेषु प्रियासदृशावलोकनमाह –</p>
<p>श्यामास्वङ्गं चकितहरिणीप्रेक्षणे दृष्टिपातं</p>
<p>वक्त्रच्छायां शशिनि शिखिनां बर्हभारेषु केशान् ।<br>
उत्पश्यामि प्रतनुषु नदीवीचिषु भ्रूपताकां</p>
<p>हन्तैकस्थं क्वचिदपि न ते चण्डि! सादृश्यमस्ति॥</p>
<p>श्यामास्विति । श्यामासु प्रियङ्गुलतासु । उत्पश्यामि उत्प्रेक्षे ।
प्रतनुषु अतिशयेन तन्वीषु । भ्रूपताकां, पताका ध्वजं भ्रूरेव पताका
भ्रूपताका । भ्रुबः पताकात्वेन रूपणं भावादिसूचकत्वात् । हन्त विषादे ।
एकस्थं एकत्र स्थितम् । चण्डि! अत्यन्तकोपने! । अनेनैकत्र सादृश्यं लब्धं
चेद् भवति तदेवालं भवति किं मया कार्यमिति मह्यं मा कुप्य इति
परिहासाभिप्रायेण प्रयुक्तम् । सदृशमेव सादृश्यं, पूर्वोदाहृतानां
सदृशवाचित्वात् ॥३७॥</p>
<p>चित्रदर्शनमाह&ndash;</p>
<p>त्वामालिख्य प्रणयकुपितां धातुरागैः शिलाया-</p>
<p>मात्मानं ते चरणपतितं यावदिच्छामि कर्तुम् ।<br>
आस्रैस्तावन्मुहुरुपचितैर्दृष्टिरालुप्यते मे</p>
<p>क्रूरस्तस्मिन्नपि न सहते सङ्गमं नौ कृतान्तः॥३८॥</p>
<p>त्वामिति । धातुरागैः धात्वाख्याञ्जनद्रव्यैः । आत्मानं माम् ।
तस्मिन्नप्यालेख्येऽपि । नौ आवयोः । कृतान्तः दैवम् ॥३८॥</p>
<p>स्व्प्रसमागममाह-</p>
<p>मामाकाशप्रणिहितभुजं निर्दयाश्लेषहेतो-</p>
<p>र्लब्धायास्ते कथमपि मया स्वप्नसन्दर्शनेषु ।<br>
पश्यन्तीनां न खलु बहुशो न स्थलीदेवतानां</p>
<p>मुक्तास्थूलास्तरुकिसलयेष्वश्रुलेशाः पतन्ति॥ ३९ ॥</p>
<p>मामिति । सम्भावनार्थं नञ्द्वयं प्रयुक्तम् । स्थलीदेवतानां, त
रुकिसलयेष्विप्ति वक्ष्यमाणत्वाद् वनशब्दाप्रयोगः । तरुकिसलयेषु, इदं
पतितानामश्रुलेशानां प्रकाशनाय प्रयुक्तम् । स्वप्नसन्दर्शने कथमपि
लप्स्यमानायास्तव निर्दया श्लेषहेतोः स्वापात् प्रागेवाकाशप्रणिहितमुजं मां
दृष्ट्वा करुणरसाविद्धहृदया वनस्थलीदेवता बाष्पं मुञ्चन्तीत्यर्थः । अन्ये
तु पश्यन्तीनां तुहिनकणिकाच्छद्मना देवतानामिति पाठमादृत्य व्याचक्षते ।
इदं रसावहं न भवति । कामार्तस्य तत्त्वं विहाय
व्याजबाष्पमोचनवर्णनस्यायुक्तत्वात् ^(<a href="#cite_note-28">[२८]</a>) ॥३९॥</p>
<p>तदङ्ग्स्पृष्टस्पर्शनमाह&ndash;</p>
<p>भित्त्वा सद्यः किसलयपुटान् देवदारुद्रुमाणां<br>
ये तत्क्षीरस्रुतिसुरभयो दक्षिणेन प्रवृत्ताः<br>
आलिङ्ग्यन्ते गुणवति ! मया ते तुषाराद्रिवाताः</p>
<p>पूर्वं स्पृष्टं यदि किल भवेदङ्गमेभिस्तवेति॥४०॥</p>
<p>भित्त्वेति । देबदारुद्रुमाणाम् । दारुशब्दे सति किमर्थं द्रुमशब्दः
प्रयुक्त इति नाशङ्कनीयं, संज्ञापातित्वाद् दारुशब्दस्य । उक्तं च – ‘स
देवदारुद्र्मवेदिकायाम्’ इति । दक्षिणेन, मार्गेणेति शेषः। ‘प्रकृत्यादिभ्य
उपसंख्यानम्’ (वा० २.३.१८) इति तृतीया । अस्य विशेष्याप्रयोगः समेन धावति
विषमेण धावतीतिवत् । प्रयुक्तं च ‘भूय एवोत्तरेण’ इति । गुणवति!, गुणः
शरीरस्य हृद्यः स्पर्शगुणो विवक्षितः । गुणवति!, आलिङ्गनादिषु
सुखस्पर्शवतीत्यर्थः । एतदेव विवृणोति- पूर्वस्पृष्टं यदि किल
भवेदङ्गमेभिस्तवेति । किलशब्दः सम्भावनायाम् । एभिः तुषाराद्रिवातैः ।
इतिशब्दो हेतौ । अस्यार्थस्य मूलं –</p>
<p>&ldquo;वाहि वात! यतः कान्ता तां स्पृष्ट्वा मामपि स्पृश&rdquo;</p>
<p>इति श्रीरामायणवचनम् ॥४०॥</p>
<p>संक्षिप्येत क्षण इव कथं दीर्घयामा त्रियामा</p>
<p>सर्वावस्थास्वहरपि कथं मन्दमन्दातपं स्यात्</p>
<p>इत्थं चेतश चटुलनयने दुर्लभप्रार्थनं मे<br>
गाढोष्माभिः कृतमशरणं त्वद्वियोगव्यथाभिः॥ ४१॥</p>
<p>सङक्षिप्येतेति । प्रार्थनायां लिङ् । सर्वावस्थासु
ग्रीष्ममध्यन्दिनावस्थासु । मन्दमन्दातपं ‘प्रकारे गुणवचनस्य’ (८.१.१२) इति
द्विर्वचनम् । अहरपि मन्दातपमेव स्यादित्यर्थः । दुर्लभप्रार्थनं
दुर्लभत्रियामासंक्षेपादिप्रार्थनम् । गाढोष्णाभिः, अनेन दिवसस्य
मन्दातपस्य विघातो विवक्षितः । अशरणम् अरक्षकं त्वद्वियोगव्यथाभिः । अनेन
त्रियामासंक्षेपप्रतिबन्धो विवक्षितः ॥४१॥</p>
<p>इदानीं स्वशोकावस्थाकर्णनेन सा दुःखिता भविष्यतीत्याशङ्क्य तामाश्वासयति –</p>
<p>न त्वात्मानं बहु विगणयन्नात्मना नावलम्बे</p>
<p>तत् कल्याणि! त्वमपि नितरां मा गमः कातरत्वम् ।<br>
कस्यात्यन्तं सुखमुपनतं दुःखमेकान्ततो वा</p>
<p>नीचैर्गच्छत्युपरि च दशा चक्रनेमिक्रमेण॥ ४२ ॥</p>
<p>नेति । तुशब्दोऽवधारणे । बहु विगणयन् बहु भद्रकं भविष्यतीति । आत्मना
स्वयमेव । अबलम्बे धारयामि । बहु विगणयन्नात्मानं स्वदेहं स्वयमेव
धारयामीत्यर्थः । अस्य मूलं –</p>
<p>“दुष्करं कुरुते रामो हीनो यदनया प्रभुः ।</p>
<p>धारयत्यात्मनो देहं न शोकेनावसीदति”॥</p>
<p>इति श्रीरामायणवचनम् । तत् तस्मात् । कल्याणि! कल्याणार्थिनि! त्वमपि
कल्याणाशंसिनी भूत्वा कातरत्वं मा गच्छेरित्यर्थः । मद्विशिष्टस्यापि
सर्वस्य जनस्य सुखदुःखे पर्यायेण भवत इत्याह – कस्येति । अत्यन्तम्
अतिक्रान्तावसानं, नित्यमिति यावत् । एकान्तत एकान्तम् । प्रथमार्थे तसिल्
॥४२॥</p>
<p>कदा कल्याणमावयोर्भविष्यतीत्यपेक्षायामाह-</p>
<p>शापान्तो मे भुजगशयनाद उत्थिते शार्ङ्गपाणौ</p>
<p>शेषान मासान गमय चतुरो लोचने मीलयित्वा<br>
पश्चाद आवां विरहगुणितं तं तम आत्माभिलाषं</p>
<p>निर्वेक्ष्यावः परिणतशरच्चन्द्रिकासु क्षपासु॥ ४३ ॥</p>
<p>शापान्त इति । भुजगशयनादुत्यिते शार्ङ्गषाणाविति, अनेन यस्मिन् शरत्काले
परमपुरुषः प्रबुध्यते तस्मिन् काले मम शापान्त इत्युक्तम् । तथा कौर्मे
पुराणे –</p>
<p>&ldquo;क्षीराब्धौ शेषपर्यङ्क आषाढयां संविशेध्दरिः ।</p>
<p>निद्रां त्यजति कार्तिक्यां तयोः संपूजयेध्दरिम्&rdquo; ॥</p>
<p>इति । मासानन्यान् गमय चतुर इति, आषाढमासादिकानाश्वयुजमा सान्तानित्यर्थः ।
ननु आषाढस्य प्रथमदिवस इत्युक्तम् । आषाढश्रावणौ प्रावृद् । ततः परं शरदिति
प्रसिध्दम् । तस्मात् कथमाषाढात् प्रभृति मासचतुष्टयात् परः शरत्काल
इत्युक्तम् । उच्यते । ऋतूनां कल्पना द्विधा । केचित् षडृतव इति वदन्ति ।
अपरे त्रय इति । अत्र तावद् ऋतुत्रयपक्षाश्रयेणोक्तम् । तथा श्रीरामायणे –</p>
<p>&ldquo;चत्वारो वार्षिकाः प्रोक्ता गता वर्षशतोपमाः&rdquo;</p>
<p>इति । लोचने मीलयित्वेति वचनं ;लोकोक्तिच्छाययोक्तम् । विरहगणितमिति पाठः ।
विरहकाले पश्चादेवमनुभविष्याव इति गणितं सङ्कल्पितम् । आत्माभिलाधं
गण्यित्वा हृदये निहितमित्यर्थः । निर्वेक्ष्यावोऽनुभविष्यावः ॥४३॥</p>
<p>सर्वमिदं वञ्चकवचनमिव प्रतिभाति । मया ज्ञातपूर्व किमपिलक्षणं
वदेत्याशङ्कयाह –</p>
<p>भूयश्चाह त्वम अपि शयने कण्ठलग्ना पुरा मे<br>
निद्रां गत्वा किम अपि रुदती सस्वरं विप्रबुद्धा</p>
<p>सान्तर्हासं कथितमसकृत् पृच्छ्तश्च त्वया मे</p>
<p>दृष्टः स्वप्ने कितव! रमयन् कामपि त्वं मयेति॥</p>
<p>भूय इति । भूयश्चाह इति पाठः । भूयश्चाह पुनरपि मन्मुखेनाहेत्यर्थः ।
मन्मुखेनेदमाह इत्युक्तत्वात्! त्वमसीति पाठः । सस्वरं सशब्दम् । कितव!
धूर्त! अयमर्थः – निद्रासमये रुदित्वा सशब्दं प्रबुद्धासि । किमिति बहुशः
पृच्छतो मे कितव! स्वप्ने त्वं कामपि रमयन् मया दृष्ट इति सान्तर्हासं
पुरा त्वया कथितमिति ते प्रियतमो भूयश्च मन्मुखेनेदमभिज्ञानमाहेति ॥४४॥</p>
<p>एतस्मान्मां कुशलिनमभिज्ञानदानाद् विदित्वा</p>
<p>मा कौलीनादसितनयने! मय्यविश्वासिनी भूः ।<br>
स्नेहानाहुः किमपि विरहे ह्रासिनास्ते ह्यभोगा-</p>
<p>दिष्टे वस्तुन्युपचितरसाः प्रेमराशीभवन्ति॥४५॥</p>
<p>एतस्मादिति । अभिज्ञानदानाद् अभिज्ञानस्य वाचा प्रदानात् ।
कौलीनाल्लोकवादाद्, एतावता कालेन तव भर्ता परासुः स्यान्नोचेदागमिष्यतीति
जनवादादित्यर्थः । असितनयने!, इदमप्यभिज्ञानम् । कौलीनान्मय्यविश्वासिनी
मा भूः इत्यर्थः । एतावन्तं कालं विरहितयोरावयोः स्नेहा विगलन्तीत्याह –
स्नेहानाहुः किमपि विरहे ह्रासिन इति । स्नेहान् विरहे हासिन इत्याहुः ।
तत् किमपि किञ्चिदतितुच्छमित्यर्थः । प्रत्युत स्नेहा विरहे वर्धन्ते इति
स्वमतेनाह – ते ह्मभोगादिति । अभोगाद् भोगालाभात् । वस्तुनि
प्रयोजनादिविषये । उपचितरसा उपचितश्रृङ्गारादिरसाः । ते स्नेहाः इष्टे
वस्तुनि भोगालाभादेव उपचितरसाः प्रेमराशीभवन्तीत्यर्थः । ननु ‘प्रेमा ना
प्रियता हार्दम्’ इत्यमरसिंहवचनात् प्रेमस्नेहयोरैक्यं प्रतीयते । कथं
तयोर्भेदवचनमिति । उच्यते । स्नेहादन्यत् प्रेम । यथाहुरलङ्कारविदः –</p>
<p>&ldquo;अवलोकनाभिलाषौ रागस्नेहौ ततः प्रेम ।</p>
<p>रतिश्रृङ्गारौ योगे वियोगगतो विप्रलम्भश्च&rdquo; ॥</p>
<p>इति ॥४५॥</p>
<p>[आश्वास्यैवं प्रथमविरहोदग्रशोकां सखीं ते</p>
<p>शैलादाशु त्रिनयनवृषोत्खातकूटान्निवृत्तः ।<br>
साभिज्ञानप्रहितकुशलैस्तद्वचोभिर्ममापि<br>
प्रातः कुन्दप्रसवशिथिलं जीवितं धारयेथाः॥]<br>
इदानीं मेघं स्तौति-<br>
कच्चित् सौम्य! व्यवसितमिदं बन्धुकृत्यं त्वया मे<br>
प्रत्यादेशान्न खलु भवतो धीरतां कल्पयामि ।<br>
निःशब्दोऽपि प्रदिशसि जलं याचितश्चातकेभ्यः<br>
प्रत्युक्तं हि प्रणयिषु सतामीप्सितार्थक्रियैव॥४६॥</p>
<p>कच्चिदिति । इदं बन्धुकृत्यं त्वया व्यवसितं कच्चिदित्यन्वयः । अहं
करिष्यामीति प्रत्युत्तरं न ब्रूषे । तथाप्यन्येषामिव प्रत्युत्तरप्रदानात्
तव धैर्यं न कल्पयामीत्याह – प्रत्यादेशादिति । आदेशो वचनं, प्रत्यादेशः
प्रतिवचनम् इत्युत्तरं विनापि भवतो धीरतां कल्पयामीत्यभिप्रायः । यद्यपि
प्रत्यादेशशब्दः प्रत्याख्यानवचनः, तथाप्यत्र प्रतिवचनवाचको भवति
प्रत्युक्तमिति वक्ष्यमाणत्वात् । उक्तमर्थमुपपादयति – निश्शब्दोऽपीति ।
अनेन निरुत्तरत्वं विवक्षितम् । प्रत्युक्तं प्रतिवचनम् । प्रणयिषु
प्रार्थयमानेषु । सतामुत्तमानाम् । ईप्सितार्थक्रिया ईप्सितार्थसम्पादनम् ।
प्रणयिषु ईप्सितार्थादनतिर्वृत्तिरेव प्रतिवचनं भवतीत्यर्थः ॥४६॥</p>
<p>&lt;poem&gt;</p>
<p>एतत् कृत्वा प्रियमनुचितप्रार्थनावर्त्मनो मे</p>
<p>सौहार्दाद् वा विधुर इति वा मय्यनुक्रोशबुद्ध्या ।</p>
<h2 id="इषटन-दशन-वचर-जलद-परवष-सभतशर--">**इष्टान् देशान् विचर जलद! प्रावृषा संभृतश्री- **</h2>
<h2 id="रम-भदव-कषणमप-च-त-वदयत-वपरयग-४७-"><strong>र्मा भूदेवं क्षणमपि च ते विद्युता विप्रयोगः॥ ४७ ॥</strong></h2>
<p>एतदिति । अनुचितप्रार्थनावर्त्मनः भवतः प्राधान्यमनादृत्य मत्प्रियायै
सन्देशं हरेत्येवमनुचितप्रार्थनाप्रकरस्य । सौहार्दाद् वा एतावन्तं
कालमाभाषणादिजनितात् सुहृद्भावादित्यर्थः । उक्तं च –
‘सम्बन्धमाभाषणपूर्वमाहुः’ इति । विधुर इति वा । विधुरः प्रियाविश्लिष्टः ।
मयि विधुर इत्यनुग्रहबुद्ध्या वेत्यर्थः । विचर, विपूर्वश्चरतिः सकर्मको
भवति । ‘अधिज्यधन्वा विचचार दावम्’ इत्युक्तत्वात् । प्रावृषा संभृतश्रीः
वर्षाकालेन संभृतशोभः । अयमत्र समाधिः –कश्चित् पथिको देशान्तराणि गच्छन्
कयापि दास्या संभृतार्थो भवतीति । एवं मम वियोगप्रकारेण । तव विद्युता
विप्रयोगो मा भूदिति देशान्तरगमनात् पथिकायमानस्य भवतः क्षणमपि मम कान्तयेव
विद्युता विप्रयोगो मा भूदित्यभिप्रायः ॥४७॥</p>
<p>इति श्रीदक्षिणावर्तनाथविरचितो</p>
<p>मेघसन्देशप्रदीपः समाप्तः ।</p>
<hr>
<p>शुभं भूयात् ॥</p>
<ol>
<li>
<p><a href="#cite_ref-1">↑</a> १. &lsquo;षाः का&rsquo; क. पाठः.</p>
</li>
<li>
<p><a href="#cite_ref-2">↑</a> &lsquo;न्त्रिते इ&rsquo;</p>
</li>
<li>
<p><a href="#cite_ref-3">↑</a> २. &lsquo;प्तैः&rsquo; क. पाठः.</p>
</li>
<li>
<p><a href="#cite_ref-4">↑</a> १. &lsquo;रः । कु&rsquo; क. पाठः</p>
</li>
<li>
<p><a href="#cite_ref-5">↑</a> *अव्याख्यातत्वन्मेघसम्बद्धार्थाप्रतिपादकत्वाच्च
श्लोकोऽयं नूनं प्रक्षिप्तः, मल्लिनाथेन तु व्याख्यातः ।</p>
</li>
<li>
<p><a href="#cite_ref-6">↑</a> १.&lsquo;अभिमुखमपि प्रा&rsquo; क. प्राठः</p>
</li>
<li>
<p><a href="#cite_ref-7">↑</a> २.&lsquo;प्येत्य&rsquo;,</p>
</li>
<li>
<p><a href="#cite_ref-8">↑</a> ३.&lsquo;सा ख. पाठः&rsquo;,</p>
</li>
<li>
<p><a href="#cite_ref-9">↑</a> १. &lsquo;न्ति । स्फुटजललवस्यन्दिनः च&rsquo; क. पाठः</p>
</li>
<li>
<p><a href="#cite_ref-10">↑</a> * इमावपि श्लोकौ मन्दाकिन्या इतिश्लोकवत् ।</p>
</li>
<li>
<p><a href="#cite_ref-11">↑</a> * प्रक्षिप्तत्वधियायं श्लोको न
व्याख्यातोऽन्यव्याख्यातोऽपि ।</p>
</li>
<li>
<p><a href="#cite_ref-12">↑</a> दोहदमात्मनः किं न मृगचसे मृगयसे कुरवकस्य |<br>
एवं तव सुभगा हसति वलिताननपङ्कजं जाया ॥</p>
</li>
<li>
<p><a href="#cite_ref-13">↑</a> १. &lsquo;ति वामे शि&rsquo; क. पाठः.</p>
</li>
<li>
<p><a href="#cite_ref-14">↑</a> १. &lsquo;कुक्षौ च&rsquo;</p>
</li>
<li>
<p><a href="#cite_ref-15">↑</a> २. &lsquo;तिविषये सृ&rsquo;</p>
</li>
<li>
<p><a href="#cite_ref-16">↑</a> ३. &lsquo;यास्ति चेत् तां&rsquo; क. पाठः</p>
</li>
<li>
<p><a href="#cite_ref-17">↑</a></p>
<p>*&lsquo;नेच्छति पाशाशङ्की काको दत्तमपि पथिकवध्वा ।<br>
अवनतकरतलोज्झितवलयमध्यस्थितं पिण्डम् ॥</p>
</li>
<li>
<p><a href="#cite_ref-18">↑</a> १. &lsquo;ति निघण्टुः ॥&rsquo; ख. पाठः.</p>
</li>
<li>
<p><a href="#cite_ref-19">↑</a> १. &lsquo;मिति&rsquo;</p>
</li>
<li>
<p><a href="#cite_ref-20">↑</a> २. &lsquo;ह उ&rsquo; क पाठः</p>
</li>
<li>
<p><a href="#cite_ref-21">↑</a> १. &lsquo;नि&rsquo; ख. पाठः.</p>
</li>
<li>
<p><a href="#cite_ref-22">↑</a> १. &lsquo;नि&rsquo; ख. पाठः</p>
</li>
<li>
<p><a href="#cite_ref-23">↑</a> २. &lsquo;त्यः व&rsquo;</p>
</li>
<li>
<p><a href="#cite_ref-24">↑</a> ३. &lsquo;व न को&rsquo; क. पाठः</p>
</li>
<li>
<p><a href="#cite_ref-25">↑</a> १. &lsquo;त्वेत्य&rsquo; व पाठः</p>
</li>
<li>
<p><a href="#cite_ref-26">↑</a> १. &lsquo;वित इ&rsquo; क. पाठः.</p>
</li>
<li>
<p><a href="#cite_ref-27">↑</a> १. &lsquo;भवनं&rsquo; ख. पाठः.</p>
</li>
<li>
<p><a href="#cite_ref-28">↑</a> १. &lsquo;प्पस्य यु&rsquo; क. पाठः.</p>
</li>
</ol>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/04_uttarameghaH/">04 उत्तरमेघः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 04 उत्तरमेघः</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 9 12:55:04 UTC. (<a href="http://google.com/search?q=12%3a55%3a04%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
