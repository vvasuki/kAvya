<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 03 पूर्वमेघः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="03 पूर्वमेघः" />
<meta property="og:description" content="मेघसन्देशः - दक्षिणावर्तनाथः - १९१९ कालिदासः
←उपोद्घातः
मेघसन्देशः - दक्षिणावर्तनाथः - १९१९
पूर्वमेघः
कालिदासः
उत्तरमेघः→
॥ श्रीः ॥
महाकविश्रीकालिदासप्रणीतः  मेघसन्देशः श्रीदक्षिणावर्तनाथप्रणीतप्रदीपाख्य-
व्याख्यासनाथः ।
 (पूर्वसन्देशः)
रघुवंशकुमारसम्भवौ द्वौ स्फुटभावौ किल यस्य दीपिकाभ्याम् ।
स ददाति रसोज्ज्वलं प्रदीपं तिमिरं मेघसमुद्भवं विहन्तुम् ॥
इह खलु कविः सीतां प्रति हनूमता हारितं सन्देशं हृदयेन^([१]) समुद्वहन् तत्स्थानीयनायकाद्युत्पादनेन सन्देशं करोति&ndash;
कश्चित् कान्ताविरहगुरुणा स्वाधिकारात् प्रमत्तः
शापेनास्तंगमितमहिमा वर्षभोग्येण भर्तुः ।
यक्षश्चक्रे जनकतनयास्नानपुण्योदकेषु
स्निग्धच्छायातरुषु वसतिं रामगिर्याश्रमेषु ॥ १ ॥" />
<meta property="og:type" content="article" />
<meta property="og:url" content="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/" /><meta property="article:section" content="TIkA" />



<meta itemprop="name" content="03 पूर्वमेघः">
<meta itemprop="description" content="मेघसन्देशः - दक्षिणावर्तनाथः - १९१९ कालिदासः
←उपोद्घातः
मेघसन्देशः - दक्षिणावर्तनाथः - १९१९
पूर्वमेघः
कालिदासः
उत्तरमेघः→
॥ श्रीः ॥
महाकविश्रीकालिदासप्रणीतः  मेघसन्देशः श्रीदक्षिणावर्तनाथप्रणीतप्रदीपाख्य-
व्याख्यासनाथः ।
 (पूर्वसन्देशः)
रघुवंशकुमारसम्भवौ द्वौ स्फुटभावौ किल यस्य दीपिकाभ्याम् ।
स ददाति रसोज्ज्वलं प्रदीपं तिमिरं मेघसमुद्भवं विहन्तुम् ॥
इह खलु कविः सीतां प्रति हनूमता हारितं सन्देशं हृदयेन^([१]) समुद्वहन् तत्स्थानीयनायकाद्युत्पादनेन सन्देशं करोति&ndash;
कश्चित् कान्ताविरहगुरुणा स्वाधिकारात् प्रमत्तः
शापेनास्तंगमितमहिमा वर्षभोग्येण भर्तुः ।
यक्षश्चक्रे जनकतनयास्नानपुण्योदकेषु
स्निग्धच्छायातरुषु वसतिं रामगिर्याश्रमेषु ॥ १ ॥">

<meta itemprop="wordCount" content="4775">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="03 पूर्वमेघः"/>
<meta name="twitter:description" content="मेघसन्देशः - दक्षिणावर्तनाथः - १९१९ कालिदासः
←उपोद्घातः
मेघसन्देशः - दक्षिणावर्तनाथः - १९१९
पूर्वमेघः
कालिदासः
उत्तरमेघः→
॥ श्रीः ॥
महाकविश्रीकालिदासप्रणीतः  मेघसन्देशः श्रीदक्षिणावर्तनाथप्रणीतप्रदीपाख्य-
व्याख्यासनाथः ।
 (पूर्वसन्देशः)
रघुवंशकुमारसम्भवौ द्वौ स्फुटभावौ किल यस्य दीपिकाभ्याम् ।
स ददाति रसोज्ज्वलं प्रदीपं तिमिरं मेघसमुद्भवं विहन्तुम् ॥
इह खलु कविः सीतां प्रति हनूमता हारितं सन्देशं हृदयेन^([१]) समुद्वहन् तत्स्थानीयनायकाद्युत्पादनेन सन्देशं करोति&ndash;
कश्चित् कान्ताविरहगुरुणा स्वाधिकारात् प्रमत्तः
शापेनास्तंगमितमहिमा वर्षभोग्येण भर्तुः ।
यक्षश्चक्रे जनकतनयास्नानपुण्योदकेषु
स्निग्धच्छायातरुषु वसतिं रामगिर्याश्रमेषु ॥ १ ॥"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/kAlidAsaH\/meghadUtam\/pradIpa-TIkA\/03_pUrvameghaH\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/kAlidAsaH\/meghadUtam\/pradIpa-TIkA\/03_pUrvameghaH.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/" />
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 03 पूर्वमेघः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="03 पूर्वमेघः">03 पूर्वमेघः</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/TIkA/padyam/kAlidAsaH/meghadUtam/pradIpa-TIkA/03_pUrvameghaH.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><a href="/w/index.php?title=%E0%A4%AE%E0%A5%87%E0%A4%98%E0%A4%B8%E0%A4%A8%E0%A5%8D%E0%A4%A6%E0%A5%87%E0%A4%B6%E0%A4%83_-_%E0%A4%A6%E0%A4%95%E0%A5%8D%E0%A4%B7%E0%A4%BF%E0%A4%A3%E0%A4%BE%E0%A4%B5%E0%A4%B0%E0%A5%8D%E0%A4%A4%E0%A4%A8%E0%A4%BE%E0%A4%A5%E0%A4%83_-_%E0%A5%A7%E0%A5%AF%E0%A5%A7%E0%A5%AF&amp;action=edit&amp;redlink=1" title="मेघसन्देशः - दक्षिणावर्तनाथः - १९१९ (पृष्ठं न विद्यते)">मेघसन्देशः - दक्षिणावर्तनाथः -
१९१९</a>
कालिदासः</p>
<p>←<a href="/wiki/%E0%A4%AE%E0%A5%87%E0%A4%98%E0%A4%B8%E0%A4%A8%E0%A5%8D%E0%A4%A6%E0%A5%87%E0%A4%B6%E0%A4%83_-_%E0%A4%A6%E0%A4%95%E0%A5%8D%E0%A4%B7%E0%A4%BF%E0%A4%A3%E0%A4%BE%E0%A4%B5%E0%A4%B0%E0%A5%8D%E0%A4%A4%E0%A4%A8%E0%A4%BE%E0%A4%A5%E0%A4%83_-_%E0%A5%A7%E0%A5%AF%E0%A5%A7%E0%A5%AF/%E0%A4%89%E0%A4%AA%E0%A5%8B%E0%A4%A6%E0%A5%8D%E0%A4%98%E0%A4%BE%E0%A4%A4%E0%A4%83" title="मेघसन्देशः - दक्षिणावर्तनाथः - १९१९/उपोद्घातः">उपोद्घातः</a></p>
<p><strong><a href="/w/index.php?title=%E0%A4%AE%E0%A5%87%E0%A4%98%E0%A4%B8%E0%A4%A8%E0%A5%8D%E0%A4%A6%E0%A5%87%E0%A4%B6%E0%A4%83_-_%E0%A4%A6%E0%A4%95%E0%A5%8D%E0%A4%B7%E0%A4%BF%E0%A4%A3%E0%A4%BE%E0%A4%B5%E0%A4%B0%E0%A5%8D%E0%A4%A4%E0%A4%A8%E0%A4%BE%E0%A4%A5%E0%A4%83_-_%E0%A5%A7%E0%A5%AF%E0%A5%A7%E0%A5%AF&amp;action=edit&amp;redlink=1" title="मेघसन्देशः - दक्षिणावर्तनाथः - १९१९ (पृष्ठं न विद्यते)">मेघसन्देशः - दक्षिणावर्तनाथः -
१९१९</a></strong><br>
पूर्वमेघः<br>
<a href="/wiki/%E0%A4%B2%E0%A5%87%E0%A4%96%E0%A4%95%E0%A4%83:%E0%A4%95%E0%A4%BE%E0%A4%B2%E0%A4%BF%E0%A4%A6%E0%A4%BE%E0%A4%B8%E0%A4%83" title="लेखकः:कालिदासः">कालिदासः</a></p>
<p><a href="/wiki/%E0%A4%AE%E0%A5%87%E0%A4%98%E0%A4%B8%E0%A4%A8%E0%A5%8D%E0%A4%A6%E0%A5%87%E0%A4%B6%E0%A4%83_-_%E0%A4%A6%E0%A4%95%E0%A5%8D%E0%A4%B7%E0%A4%BF%E0%A4%A3%E0%A4%BE%E0%A4%B5%E0%A4%B0%E0%A5%8D%E0%A4%A4%E0%A4%A8%E0%A4%BE%E0%A4%A5%E0%A4%83_-_%E0%A5%A7%E0%A5%AF%E0%A5%A7%E0%A5%AF/%E0%A4%89%E0%A4%A4%E0%A5%8D%E0%A4%A4%E0%A4%B0%E0%A4%AE%E0%A5%87%E0%A4%98%E0%A4%83" title="मेघसन्देशः - दक्षिणावर्तनाथः - १९१९/उत्तरमेघः">उत्तरमेघः</a>→</p>
<p>॥ श्रीः ॥</p>
<h2 id="महकवशरकलदसपरणत">महाकविश्रीकालिदासप्रणीतः</h2>
<h2 id="heading"></h2>
<h2 id="मघसनदश">मेघसन्देशः</h2>
<p><strong>श्रीदक्षिणावर्तनाथप्रणीतप्रदीपाख्य</strong>-</p>
<p><strong>व्याख्यासनाथः ।</strong></p>
<hr>
<p>(पूर्वसन्देशः)</p>
<p>रघुवंशकुमारसम्भवौ द्वौ स्फुटभावौ किल यस्य दीपिकाभ्याम् ।<br>
स ददाति रसोज्ज्वलं प्रदीपं तिमिरं मेघसमुद्भवं विहन्तुम् ॥</p>
<p>इह खलु कविः सीतां प्रति हनूमता हारितं सन्देशं
हृदयेन^(<a href="#cite_note-1">[१]</a>) समुद्वहन् तत्स्थानीयनायकाद्युत्पादनेन
सन्देशं करोति&ndash;</p>
<p>कश्चित् कान्ताविरहगुरुणा स्वाधिकारात् प्रमत्तः<br>
शापेनास्तंगमितमहिमा वर्षभोग्येण भर्तुः ।<br>
यक्षश्चक्रे जनकतनयास्नानपुण्योदकेषु<br>
स्निग्धच्छायातरुषु वसतिं रामगिर्याश्रमेषु ॥ १ ॥</p>
<p>कश्चिदिति । रामकथाभिलापे लिङ्गम् &lsquo;इत्याख्याते पवनतनयं मैथिलीवोन्मुखी
सा&rsquo; इति वक्ष्यमाणवचनम्^(<a href="#cite_note-2">[२]</a>)। कश्चिद् यक्षः
रामगिर्याश्रमेषु वसतिं चक्रे । कश्चिद् देवयोनिविशेषः रामनाम्नः पर्वतस्य
आश्रमेषु देवभूमिषु वसतिं पदं चकार । कीदृशो यक्षः,
स्वाधिकारात्^(<a href="#cite_note-3">[३]</a>) प्रमत्तः स्वस्याधिकारात् स्थानात्
प्रमत्तः भ्रष्टोऽनवहितः । ‘प्रमादोऽनवधानता’
इत्यमरः^(<a href="#cite_note-4">[४]</a>) । ‘जुगुप्साविरामप्रमादार्थानाम्&ndash;'(वा०
१.४.२४) इत्यपादाने पञ्चमी । स्वाधिकारप्रमत्त इति पाठे समासः कृच्छ्रलभ्यः
। शापेन शापफलेन । निग्रहवचनं शापः । अस्तङ्गमितमहिमा, अस्तमिति
मकारान्तमव्ययमिदम् । अस्तंगमितेत्येकं पदम् । वर्षभोग्येण
कृत्स्नैकवर्षभोग्येण । ‘अत्यन्तसंयोगे च’ (२.१.२९) इति समासः । भर्तुः
पोष्टुः, स्वामिन इत्यर्थः । यक्षो देवयोनिविशेषः । जनकतनयेत्यादिना रामकथा
सूचिता । स्त्रिग्धच्छायातरुषु स्निग्धा लावण्यशालिनः छायाप्रचुरास्तरवो
येषु रामगिर्याश्रमेषु । अनेनापि रामकथा सूचिता । बहुवचनेन
विरहखेदादेकत्रावस्थानं तस्य न भवतीति सूचितम् ॥ १ ॥</p>
<p>तस्मिन्नद्रौ कतिचिदबलाविप्रयुक्तः स कामी<br>
नीत्वा मासान् कनकवलयभ्रंशरिक्तप्रकोष्ठः<br>
आषाढस्य प्रथमदिवसे मेघमाश्लिष्टसानुं<br>
वप्रक्रीडापरिणतगजप्रेक्षणीयं ददर्श ॥ २ ॥</p>
<p>तस्मिन्निति । अद्रिग्रहणं पूर्वश्लोके रामगिर्याश्रमे (ष्वित्युक्त)-
त्वात् कृतम् । कतिचित्, अनिर्दिष्टसङ्ख्याविशेषेऽप्यस्मिन् पदे
सङ्ख्याविशेषो द्रष्टव्यः । तद्यथा ‘मासानन्यान् गमय चतुरो लोचने
मीलयित्वा’ इति वक्ष्यमाणवचनेन चतुर्णां मासानां गमयित(व्यं? व्यत्वं)
प्रतीयते । ते चाषाढात् प्रभृति चत्वारो मासाः, ‘आषाढस्य प्रथमदिवस’ इति
वक्ष्यमाणत्वात् । पारिशेष्यादेकस्मिन् वत्सरे मासाष्टकं गमितमिति प्रतीयते
। अबलाविप्रयुक्तः । पूर्वश्लोके कान्ताविप्रयोगे कथिते सत्य(पि) पुनर्वचनं
वक्ष्यमाणकनकवलयभ्रंशादेः कान्ताविरह एव निमित्तमिति सूचयितुम् । कामीति
पदमाश्रमवासित्वेऽपि तस्य तपःपरत्वं नास्तीति सूचयितुम् ।
कनकवलयभ्रंशरिक्तप्रकोष्ठः । विरहकार्श्यात् कामिनां कनकवलयभ्रंशो भवति ।
तथा शाकुन्तले</p>
<p>&ldquo;इदमशिशिरैरन्तस्तापाद् विवर्णमणीकृतं<br>
निशि निशि भुजन्यस्तापाङ्गप्रसारिभिरश्रुभिः ।<br>
अनतिलुलितज्याघाताङ्कं मुहुर्मणिबन्धनात्<br>
कनकवलयं स्रस्तं मया प्रतिसार्यते ॥&rdquo;</p>
<p>इति । न त्वधिकारनिषेधादिति भावः । वप्रक्रीडापरिणतगजप्रेक्षणीयं
वप्रक्रीडा तटाघातक्रीडा तदर्थं परिणतस्तिर्यग्दन्तप्रहारवान् गजः ।
‘तिर्यग्दन्तप्रहारस्तु गजः परिणतो मतः’ इति हलधरः । अनेन विशेषणेन
मत्तगजदर्शनात् कार्यसिद्धिर्भवतीति सूचितम् । अत्र महायात्रायां
वराहमिहिरः&ndash;</p>
<p>&ldquo;ज्वलितशिखिफलाक्षतेषुयक्षद्विरदमृदङ्गकचामरायुधानि ।<br>
मरतककुरुविन्दपद्मरागस्फटिकमणिप्रमुखाश्च रत्नभेदः ॥</p>
<p>स्वयमपि रचितान्ययत्नतो वा यदि कथितानि भवन्ति मङ्गलानि ।&rdquo;</p>
<p>इति ॥ २ ॥</p>
<p>तस्य स्थित्वा कथमपि पुरः कौतुकाधानहेतो-<br>
रन्तर्बाष्पश्चिरमनुचरो राजराजस्य दध्यौ ।<br>
मेघालोके भवति सुखिनोऽप्यन्यथावृत्ति चेतः<br>
कण्ठाश्लेषप्रणयिनि जने किं पुनर्दूरसंस्थे ॥ ३ ॥</p>
<p>तस्य स्थित्वा कथमपि पुर इति । स्वप्रवृत्तिं प्रियां प्रति मेघेन
हारयितुकामस्तदर्थं मेघस्य स्वागतादिकरणाय कामार्तोऽपि महता यत्नेन तस्य
पुरः स्थित्वेत्यभिप्रायः । कौतुकाधानहेतोरिति पाठः । कौतुकं
कामविषयौत्सुक्यम् । कौतुकार्पणहेतोरित्यर्थः ।</p>
<p>&ldquo;कौतुकं विषयाभोगे हस्तसूत्रे कुतूहले ।</p>
<p>कामे ख्याते मङ्गले च&rdquo;</p>
<p>इति यादवः । केतकाधानहेतोरिति पाठे केतकानां गर्भाधानहेतोरित्यर्थः किल
भवेत् । इदमत्यन्तश्लाघ्यविशेषणं न स्यादिति बोद्ध व्यम् ।
कौतुकाधानहेतोरिति विशेषणं मनोरथस्थितं मेघस्वागतादिकार्यं विस्मृत्य स
परवशो बभूवेत्यर्थस्य कारणत्वेनोक्तम् । अन्तर्बाष्पः
प्रभुत्वादन्तःस्तम्भितबाष्पः । प्रभुत्वं
राजराजस्यानुचर^(<a href="#cite_note-5">[५]</a>) इति सूचितम् । चिरं दध्यौ इति
सम्बन्धः । दध्यौ चिन्तयामास । मोहाद् विषयशून्यचित्ततया ध्यायतेः
कर्माप्रयोगः । सुखिनः सुखहेतुमतः, सन्निहितप्रियजनस्येत्यर्थः ।
अन्यथावृत्ति उत्कण्ठापरवशम् । कण्ठाश्लेषप्रणयिनि जन इति । वर्षासमये
मेघगर्जितश्रवणभयाद् भर्तृकण्ठमालिङ्गितुं प्रार्थयमाने प्रियजन इत्यर्थः ।
तस्याश्लेषप्रणयिनि जन इति पाठः । तस्य यक्षस्य । दूरसंस्थे दूरस्थिते ॥३॥</p>
<p>प्रत्यासन्ने मनसि दयिताजीवितालम्बनार्थां<br>
जीमूतेन स्वकुशलमयीं हारयिष्यन् प्रवृत्तिम् ।<br>
स प्रत्यग्रैः कुटचकुसुमैः कल्पितार्घाय तस्मै<br>
प्रीतः प्रीतिप्रमुखवचनं स्वागतं व्याजहार ॥ ४ ॥</p>
<p>प्रत्यासन्न इति । प्रत्यासन्ने प्रकृतिस्थे मनसि चेतसि । ध्यानव्याकुलिते
हृदये पुनः प्रतिष्ठिते सतीत्यर्थः । प्रत्यासन्ने नभसि इति पाठे नभःशब्दः
श्रावणमासवचनः । ‘नभः खं श्रावणो नभा’ इत्यमरसिंहवचनात् । तदा
प्रस्तुतमाषाढं विहाय विलम्बनमयुक्तमिति मन्तव्यम् । किञ्च श्रावणमासे
‘मासानन्यान् गमय चतुरो लोचने मीलयित्वा’ इति वचनं स्यादयुक्तमिति । अन्ये
त्वाहुः &ndash; नभःशब्दो वर्षर्तुवाचकः, वर्षासमये समागते
दयिताजीवितालम्बनार्थां स्वप्रवृत्तिं जीमूतेज हारयिष्यन्निति वर्षासमयात्
प्रागेव तस्य चिन्तेति । तदप्यसङ्गतम् । ‘इत्यौत्सुक्यादपरिगणयन्
गुह्यकस्तं ययाचे’ इति तात्कालिककार्यचिन्तानिर्देशात् ।
दयिताजीवितालम्बनार्थां दयिताजीवितप्रयोजनाम् । जीमूतेन । प्रकृतस्य
तच्छब्दं विना नाम्नोपादानं वाक्यान्तरव्यवधानादित्यनुसन्धेयम् ।
प्रवृत्तिं वृत्तान्तम् । कुटचकुसुमैः । ‘कुटचो गिरिमल्लिका’ इति हलायुधः ।
कुटचकुसुमग्रहणं वार्षिकत्वात् कृतमित्यनुसन्धेयम् । कल्पितार्घाय इति पाठः
। कल्पितपूजाविधये । ’मूल्ये</p>
<p>पूर्वसन्देशः ।</p>
<p>५</p>
<p>पूजाविधावर्घः’ इत्यमरः । प्रीतिप्रमुखवचनं पूज्यानां प्रीतिवचने
प्रधानवचनं स्वागतं शोभनमागतमागमनम् । अनेन स्वागतशब्दो विवक्षितः ॥४॥<br>
सन्देशहरणाख्यस्य वस्तुनश्चैतन्यशून्येन मेघेन दुष्करत्वमाशङ्क्य परिहरति –</p>
<p>धूमज्योतिःसलिलमरुतां सन्निपातः क्व मेघः<br>
सन्देशार्थः क्व पटुकरणैः प्राणिभिः प्रापणीयः ।<br>
इत्यौत्सुक्यादपरिगणयन् गुह्यकस्तं ययाचे<br>
कामार्ता हि प्रणयकृपणाश्चेतनाचेतनेषु ॥ ५ ॥</p>
<p>धूमेति । सन्निपातः समुदायः । सन्देशार्थः, सन्देश एवार्थः सन्देशार्थ इति
कर्मधारयः । सन्देशाश्चेति केचित् पठन्ति । पटुकरणैः पट्विन्द्रियैः ।
‘खमक्षमिन्द्रियं स्त्रोतो हृषीकं करणं मतम्’ इति हलायुधः । औत्सुक्याद्
इष्टार्थोद्युक्तत्वात् । ‘इष्टार्थोद्युक्त उत्सुक’ इत्यमरः ।
इत्यपरिगणयन्निति सम्बन्धः । गुह्यकः, निधिं गूहत इति गुह्यकः । यक्षाणां
वैश्रवणनिधिगूहनात् क्रियानामधेयमिदम् । अथवा यक्षगुह्यकशब्दौ घनदेऽपि
वर्तेते । ‘अथो यक्षगुह्यकौ । धनदेऽपी’ति यादवः । तस्माद् वैश्रवणवाचकेन
गुह्यकशब्देन तद्भृत्यानां यक्षाणां व्यपदेशस्य युक्तत्वादुक्तं गुह्यक इति
। तस्माद् यक्षगुह्यकयोर्भेदे सत्यपि (यश्चक्रयित्ययक्षश्चक्रया?
यक्षश्चक्रे इत्यपेक्ष्य) गुह्यकशब्दस्य विरोधो(न) भवतीत्यनुसन्धेयम् ।
ययाच इति वक्ष्यमाणापेक्षया । प्रणयकृपणा याच्ञायां क्षुद्राः ।
क्षुद्रत्वं च दृष्टापरित्यागः । चेतनाचेतनेषु, इयं हि विषयसप्तमी ।
अचेतनेष्वपीति वक्तव्ये (चेतना) चेतनग्रहणं धूमज्योतिःसलिलमरुतामित्यादिना
प्रस्तुतस्याचेतनस्य तदनन्तरं क्व पटुकरणैरित्युपक्षिप्तस्य चेतनस्य
(चा)नुगुणेन कृतमित्यनुसन्धेयम् ॥५॥ इदानीं स्तुतिपूर्वां याच्ञां करोति &ndash;</p>
<p>जातं वंशे भुवनविदिते पुष्कलावर्तकानां</p>
<p>जानामि त्वां प्रकृतिपुरुषं कामरूपं मघोनः</p>
<p>तेनार्थित्वं त्वयि विधिवशाद् दूरबन्धुर्गतोऽहं<br>
याच्ञा मोघा वरमधिगुणे नाधमे लब्धकामा ॥ ६ ॥</p>
<p>जातमिति । पुष्कलावर्तकानां मेघानाम् । कूटस्थाः केचन मेघाः पुष्कलावर्तकाः
। प्रकृतिपुरुषम् अमात्यादिप्रकृतिवर्गस्थं पुरुषम् । कामरूपम्
इच्छाधीनविग्रहम् । इदं विशेषणं दुर्गादिगमनार्थम् । वक्ष्यति – ‘तेनोदीचीं
दिशमनुसरेस्तिर्यगायामशोभी’ति, ‘गत्वा सद्यः कलभतनुतामि’ति च ।
तेनाभिजात्यप्रभुत्वपरिज्ञानेन । अर्थित्वम् अभ्यर्थनाम् । विधिवशाद्
दूरबन्धुः इत्यन्वयः । दूरबन्धुर्दूरस्थभार्यः । बध्नातीति बन्धुरिति
व्युत्पत्त्या बन्धुशब्दो भावबन्धिन्यां भार्यायां वर्तते ।
बन्धुशब्दपर्यायेण सुहृत्पदेन भार्यापि गृह्यते –-</p>
<p>&ldquo;पुत्रः प्रियाणामधिको भार्यापि सुहृदां वरा ।<br>
गिरीणामधिको मेरुर्देवानां मधुसूदनः ॥&rdquo;</p>
<p>इति । मोघा व्यर्था निरर्थका । वरमीषत्प्रियम् । वरिष्ठाश्रयणे तु वरेति
वक्तव्यम् । अत्रामरसिंहः –- &lsquo;देवाद् वृते वरः श्रेष्ठे त्रिषु क्लीबे
मनाक्प्रिये’ इति । अधिगुणे सगुण इत्यर्थः । अधमे निर्गुणे । लब्धकामा
लब्धप्रार्थनीया । अधिगुणे मोघापि याच्ञा वरमीषत्प्रियमित्यर्थः ।
अलाभादप्रिया च भवतीत्यभिप्रायेण मनाक्प्रियमित्युक्तम् । अधमे यच्ञा
लब्धकामापि न वरमित्यन्वयः ॥ ६ ॥ का वा भवतो याच्ञा इत्यपेक्षायामाह –-</p>
<p>सन्तप्तानां त्वमसि शरणं तत् पयोद! प्रियायाः</p>
<p>सन्देशं मे हर धनपतिक्रोधविश्लेषितस्य ।<br>
गन्तव्या ते वसतिरलका नाम यक्षेश्वराणां</p>
<p>बाह्योद्यानस्थितहरशिरश्चन्द्रिकाधौतहर्म्या ॥ ७ ॥</p>
<p>सन्तप्तानामिति । आतपसन्तप्तानां कामसन्तप्तानां च । ननु कामसन्तप्तानां
मेघालोकनं विरोधि । उक्तं च ‘कण्ठाश्लेषप्रणयिनि जने किं पुनर्दूरसंस्थे’
इति । तत् कथं कामसन्तप्तानामित्यर्थो गृह्यते । उच्यते । मेघः खलु
प्रोषितप्रियतमप्रेरणया तान् प्रोषितान् प्रियत-</p>
<p>इति यादवः । अन्योऽपि, ममासदृशोऽपि पृथग्जनोऽपीत्यर्थः । ‘अन्यौ तु
भिन्नासदृशौ’ इति यादवः । अयमिव जनः (जनमिति?) इति अहमिवेत्यर्थः । अहं
पराधीनवृत्तिर्यथा भवामि, तथा पृथग्जनोऽपि पराधीनवृत्तिर्न स्यात्, स
कस्त्वयि सन्नद्धे जायामुपेक्षेतेत्यर्थः ॥</p>
<p>अनया निमित्तगत्या मत्प्रियादर्शनात् प्रागेव भवतः प्रियजनसङ्गमो
भविष्यतीत्यभिप्रायेणाह –-</p>
<p>मन्दं मन्दं नुदति पवनश्चानुकूलो यथा त्वां</p>
<p>वामश्चायं नदति मधुरं चातकस्ते सगन्धः ।<br>
गर्भाधानक्षमपरिचयान्नूनमाबद्धमालाः</p>
<p>सेविष्यन्ते नयनसुभगाः खे भवन्तं वलाकाः ॥ ९ ॥</p>
<p>मन्दं मन्दं नुदतीति । मन्दपवनानुकूल्यमत्र निमित्तम् । तथा महायात्रायां
वराहमिहिरः -–</p>
<p>&quot; प्रोत्क्षिप्तानलपांसुपत्रविहगच्छत्रध्वजापन्नकृद्</p>
<p>दुर्गन्धः क(र? रि)दानशोषजननः सम्पृक्तलोष्टोद्गमः ।<br>
यातुर्वायुरभीष्टदः शुभकरो यात्रानुगोऽल्पोद्यमः</p>
<p>प्रह्लादी सुरभिः प्रदक्षिणगतिः सारश्च सिद्धिप्रदः&quot;</p>
<p>इति । उक्तं च &ndash;</p>
<p>&quot; पवनस्यानुकूलत्वात् प्रार्थनासिद्धिशंसिनः ॥&quot;</p>
<p>इति । पवनश्चेत्यत्र चकारेण निमित्तान्तरं चातकानुकूल्यं समुच्चीयते ।
यथाशब्दः सादृश्ये । सादृश्यं निमित्तफलयोरानुरूप्यम् ।</p>
<p>’यथा सादृश्ययोग्यत्ववीप्सास्वर्थानतिक्रमे’</p>
<p>इति यादवः । अथवा यथाशब्दो यस्मादर्थे । प्रमाणं तु मृग्यम् । यथा
त्वामनुकूलः पवनो मन्दं मन्दं नुदति, तथा वलाकासङ्गमो भविष्यतीत्यर्थः ।
वामो वामपार्श्वस्थः । चकारस्यार्थः पूर्वोक्तरीत्या बोद्धव्यः । नदति
स्वनं करोति । मधुरं सुखश्रवम् । सगन्धः ‘स गन्धो बन्धुरिष्यते’ इति
हलायुधः । ‘पितृपैतामहानमात्यान् कुर्वीत-</p>
<p>अनयैव निमित्तगत्या त्वमविघ्नगतिर्मम जायां चाव्यापन्नामेवावश्यं
द्रक्ष्यसीत्यभिप्रायेणाह –-</p>
<p>तां चावश्यं दिवसगणनातत्परामेकपत्नी-</p>
<p>मव्यापन्नामविहतगतिर्द्रक्ष्यसि भ्रातृजायाम् ।<br>
आशाबन्धः कुसुमसदृशप्राणमप्यङ्गनानां</p>
<p>सद्यःपातप्रणयि हृदयं विप्रयोगे रुणद्धि ॥ १० ॥</p>
<p>तां चावश्यमिति । दिवसगणनातत्पराम्, अनेन मद्विरहे सा न विपन्ना स्याद्
विरहावधेर्नियतत्वादित्युक्तम् । सा कामं जीवतु, तस्याः शीलं यदि खण्डितं
स्यात् तव प्रार्थना व्यर्था भविष्यतीत्याशङ्क्याह- एकपत्नीम् । एका
असपत्नीका पत्नी यज्ञसंयोगार्हा वेत्येकपत्नीति कर्मधारयः । असपत्नीकत्वात्
पत्नीत्वाञ्च तस्याः शीलखण्डनं न भवतीत्यभिप्रायः । तस्मादव्यापन्नाम् ।
अविहतगतिः त्वमविघ्नितगतिः । भ्रातृजायाम् अनेन परस्त्रीदर्शननिषेधस्तवात्र
न स्यात् त्वद्भ्रातृजायात्वादित्युक्तम् । प्रकृत्या सुकुमारहृदयाः खलु
स्त्रियः । ततः कथमेतावन्तं कालं दिवसगणनां कृत्वा जीवतीत्याशङ्क्याह&ndash;
आशेत्यादि । आशावन्धः प्रियतमश्चेत् जीवति कालान्तरे तत्समागमो
भविष्यतीत्यभिलाषः । आशाबन्धशब्देन निगलसमाधिर्विवक्षितः । रुणद्धीति,
निगलकार्यस्य वक्ष्यमाणत्वात् । कुसुमसदृशप्राणं कुसुमसदृशवलम् ।</p>
<p>&ldquo;प्राणो वायौ बले स्थैर्ये पुंसि भूम्न्यसुवाचकः&rdquo;</p>
<p>इति केशवस्वामी । कुसुमसदृशं प्रायशो ह्यङ्गनानामिति केचित् पठन्ति ।
सद्यःपातप्रणयीति पाठः । विरहसमये सद्यः पातप्रार्थनाशीलम् ॥</p>
<p>मार्गे तव सहायाः संभविष्यन्तीत्याह –</p>
<p>कर्तुं यच्च प्रभवति महीमुत्सिलिन्ध्रामवन्ध्यां</p>
<p>तच्छ्रुत्वा ते श्रवणसुभगं गर्जितं मानसोत्काः<br>
आ कैलासाद् बिसकिसलयच्छेदपाथेयवन्तः</p>
<p>सम्पत्स्यन्ते नभसि भवतो राजहंसाः सहायाः ॥ ११ ॥</p>
<p>दम् । ‘आनन्दनसभाजने । आप्रच्छनमि’त्यमरः । अत्र गच्छामीति प्रश्नवचनेन
पूजनं विवक्षितम् । न केवलं भवतः सख्यादेवास्य पर्वतस्य सभाजनं कार्यं,
विशिष्टपुरुषपरिग्रहाच्चेत्याह&ndash; वन्द्यैः पुंसामिति । अङ्कितं कृतसञ्चारम्
। मेखलासु सानुषु । अस्य मया सह सख्यमस्तीति कुतोऽवगम्यत इत्यपेक्षायामाह –
काले काले इति । प्रतिवर्षासमयं सुहृत्सङ्गमकालश्च विवक्षितः ।
स्नेहव्यक्तिः प्रेमाविष्करणम् । बाष्पमूष्माणमश्रुजलं च ।
‘बाष्पोऽश्रुण्यम्बुधूमे च’ इति यादवः । उष्णं, चिरविरहजत्वादुष्णमित्यर्थः
। भवता संयोगमेत्य चिरविरहजमुष्णं बाष्पं मुञ्चतो यस्य
स्नेहव्यक्तिर्भवतीत्यन्वयः । अत्र कश्चित् सुहृद् दूरादागतं सुहृदं
दृष्ट्वा चिरविरहोष्णं बाष्पमुन्मुच्य सौहृदमाविष्करोतीत्यर्थः
खण्डश्लेषालङ्कारेण प्रतीयत इत्यनुसन्धेयम् ॥१२॥</p>
<p>मार्गं मत्तः शृणु कथयतस्त्वत्प्रयाणानुरूपं</p>
<p>सन्देशं मे तदनु जलद! श्रोष्यसि श्राव्यबन्धम् ।<br>
खिन्नः खिन्नः शिखरिषु पदं न्यस्य गन्तासि यत्र</p>
<p>क्षीणः क्षीणः परिलघु पयः स्रोतसां चोपभुज्य ॥ १३ ॥</p>
<p>मार्गमिति । मार्ग मत्तः श्रृणु कथयत इति पाठः । मत्त इति पञ्चमी । मार्गं
तावत् कथयत इति पाठे कथयत इत्यस्य विशेष्यपदं नास्तीत्यनुसन्धेयम् ।
सन्देशं ‘श्यामास्वङ्गमि’त्यादिना वक्ष्यमाणम् । श्राव्यबन्धम् । अवश्यं
श्रोतव्यरचनम् । श्रृणोतेः ‘ओरावश्यके’ (३.१.१२५) इति ण्यत्प्रत्ययः ।
खिन्नः खिन्नः यदा यदा खिन्नः तदा तदा शिखरिषु पदं न्यस्य गमिष्यसीत्यर्थः
। खेदश्च शारीरः । यत्र यस्मिन् मार्गे । क्षीणः क्षीण इत्यसमस्तम् ।
क्षयश्चाभ्यन्तरो विवक्षितः । परिलघु गौरवरहितम् । स्रोतसां,
पर्वतोद्भूतानामिति शेषः । परिलघुग्रहणं स्रोतोग्रहणं च पानीयस्य पथ्यत्वाय
। अत्र बाहटे –-</p>
<p>&ldquo;उपलास्फालनाक्षेपविच्छेदैः खेदितोदकाः ।<br>
हिमवन्मलयोद्भूताः पथ्याः&rdquo;</p>
<p>इति ॥ १३ ॥</p>
<p>रत्नच्छायाव्यतिकर इव प्रेक्ष्यणीयं पुरस्ताद्</p>
<p>वल्मीकाग्रात् प्रभवति धनुःखण्डमाखण्डलस्य ।<br>
येन श्यामं वपुरतितरां कान्तिमापत्स्यते ते</p>
<p>बर्हेणेव स्फुरितरुचिना गोपवेषस्य विष्णोः ॥ १५ ॥</p>
<p>रत्नेति । रत्नच्छायाव्यतिकर इति पाठः । वल्मीकाग्रात् प्रभवति,
तदन्तर्गतसर्पशिरोरत्नच्छायाव्यतिकर इव प्रेक्षणीयं घनुःखण्डं
वल्मीकाग्रात् प्रभवतीत्यर्थः । वल्मीकाग्रादिन्द्रघनुषः प्रादुर्भाव उक्तः
संहितायां -‌-</p>
<p>&ldquo;जलमध्येऽनावृष्टिर्भुवि सस्यवधस्तरूत्थिते व्याधिः ।<br>
वल्मीके शस्त्रभयं निशि सचिववधाय धनुरैन्द्रम् ॥&rdquo;</p>
<p>इति । अनेनार्थेनापि निमित्तं सूचितम् । तथाह महायात्रायां &ndash;</p>
<p>&ldquo;चापमैन्द्रमनुलोम(य? म)खण्डं प्रोज्ज्वलद्वहलमायतमिष्टम्&rdquo;</p>
<p>इति ॥ १५ ॥</p>
<p>त्वय्यायत्तं कृषिफलमिति भ्रूविलासानभिज्ञैः</p>
<p>प्रीतिस्निग्धैर्जनपदवधूलोचनैः पीयमानः ।<br>
सद्यःसीरोत्कषणसुरभि क्षेत्रमारुह्य मालं</p>
<p>किञ्चित् पश्चाद् व्रज लघुगतिर्भूय एवोत्तरेण ॥ १६ ॥</p>
<p>त्वय्यायत्तमिति । अत्रेदमनुसन्धेयं – रामगिरेरुत्तरतः केचिद् देवमातृका
जनपदाः सन्ति । तत्रत्याः स्त्रियः पामर्यः! तस्मात् ता सां स्त्रीणां
भ्रूविलासानभिज्ञत्वमुक्तम् । सद्यःसीरोत्कषणसुरभि, इदमारोहणक्रियाविशेषणम्
। वर्षानन्तरं हलोत्कर्षणसुरभिगन्धमित्यर्थः । मालं पर्वतप्रायमुन्नतस्थलम्
। तयोत्पलमालायां ‌&ndash;</p>
<p>&ldquo;मेघमन्मथयोर्मारो मारं मरणमिष्यते ।<br>
माला पुष्पादिबन्धे स्यान्मालमुन्नतभूतलम् ॥&rdquo;</p>
<p>इति । मालयोगान्मालव इति प्रसिद्धो देशः । आरुह्येत्यनेनापि तस्योन्नतत्वं
प्रतीयते । लघुगतिः, मालक्षेत्रे वृष्टिविसर्जनाल्लघुगतिरित्यर्थः । मालेन
पश्चाद्गमनं तदुत्तरेण गमनं चाम्रकूटाख्ये पर्वते
विश्रान्त्यर्थमुक्तमित्यवसेयम् ॥१६॥</p>
<p>पूर्वसन्देशः ।</p>
<p>१५</p>
<p>तामेव विश्रान्तिमाह &ndash;</p>
<p>त्वामासारप्रशमितदवोपप्लवं साधु मूर्ध्ना</p>
<p>वक्ष्यत्यध्वश्रमपरिगतं सानुमानाम्रकूटः ।<br>
न क्षुद्रोऽपि प्रथमसुकृतापेक्षया संश्रयाय</p>
<p>प्राप्ते मित्रे भवति विमुखः किं पुनर्यस्तथोच्चैः ॥</p>
<p>त्वामासारेति । अनेन प्रथमोपकारः सूचितः । आसारो धारासम्पातः । मूर्ध्ना
शिखरेण शिरसापीति ध्वन्यते । वक्ष्यति, वहतेरिदं रूपम् । अध्वश्रमपरिगतम्
अध्वश्रमेण परिक्षीणगमनमिति व्याचक्षते । मद्वहने किं कारणमित्याशङ्क्याह
&ndash; न क्षुद्रोऽपीति । संश्रयाय निवासाय । तथोच्च इति,
हृदयस्थिततद्वैभवानुसन्धानेन तथाशब्दः प्रयुक्तः। क्षुद्रोऽपि स्वस्मिन्
संश्रयाय मित्रे प्राप्ते प्रथमसुकृतापेक्षया विमुखो (न) भवति । तथोञ्चः
किं पुनरित्यर्थः ॥ १७ ॥</p>
<p>छन्नोपान्तः परिणतफलद्योतिभिः काननाम्रै-</p>
<p>स्त्वय्यारूढे शिखरमचलः सर्पषेणीसवर्णे ।<br>
नूनं यास्यत्यमरमिथुनप्रेक्षणीयामवस्थां</p>
<p>मध्ये श्यामः स्तन इव भुवः शेषविस्तारपाण्डुः ॥ १८ ॥</p>
<p>छन्नेति । छन्नोपान्तः छादितपर्यन्तः । परिणतफलद्योतिभिः
परिणतफलपाण्डुवर्णोज्ज्वलैः । पाण्डुवर्णत्वं च हरिणसमानवर्णत्वं, न तु
श्वैत्यम् । आम्रफलानमनेकवर्णत्वात् ।</p>
<p>&ldquo;अनेकवर्णं पवनावधूतं भूमौ पतत्याम्रफलं विपक्वम्&rdquo;</p>
<p>इति श्रीरामायणवचनदर्शनात् । अनेन वर्षासु काननाम्राः फलन्तीति सूचितम् ।
सर्पवेणीसवर्णे । वेणी केशबन्धः । सर्पस्य वेणी सर्पस्य वेष्टनम् । वर्णतः
संस्थानतश्च सर्पवेणीसमान इत्यर्थः</p>
<p>&ldquo;नीलालके मेघचये मेचके स्तनचूचुके ।<br>
मण्डले कृष्णसर्पाणां सर्पवेणी निगद्यते ॥&rdquo;</p>
<p>शेषविस्तारपाण्डुः, मध्यादन्यत्र हरिणवर्णः । ‘हरिणः पाण्डुरः पाण्डुः’
इत्यमरः ॥१८॥</p>
<p>स्थित्वा तस्मिन् वनचरवधूभुक्तकुञ्जे मुहूर्तं<br>
तोयोत्सर्गद्रुततरगतिस्तत्परं वर्त्म तीर्णः ।<br>
रेवां द्रक्ष्यस्युपलविषमे विन्ध्यपादे विशीर्णां</p>
<p>भक्तिच्छेदैरिव विरचितां भूतिमङ्गे गजस्य ॥ १९ ॥</p>
<p>स्थित्वेति । कुञ्जं लतादिपिहितोदरं पर्वतगृहम् । अनेन वनचरवधूसम्भोगं च
द्रक्ष्यसीत्युक्तम् । मुहूर्तम्, अनेन वनचरवधूपरिभोगदर्शनात् तव
कालविलम्बो मा भूदिति विवक्षितम् । तोयोत्सर्गद्रुततरगतिः
‘आसारप्रशमितदवोपप्लवम्’ इत्यत्रोक्तस्तोयोत्सर्गोऽत्र विवक्षितः । तत्परं
शैलात् परम् । तीर्णोऽतिक्रान्तः । वनचरमिथुनपरिभोगानतिदर्शनात् तव विषादो
मा भूत् । सम्भोगलोलुपं मिथुनान्तरं द्रक्ष्यसीत्यभिप्रायेणाह- रेवां
द्रक्ष्यसीति । रेवां नर्मदाम् । विन्ध्यपादे विन्ध्यपर्यन्तपर्वते ।
विन्ध्यपादे विशीर्णामित्यनेन कामातिशयात् प्रियतमपादे कस्याश्चित् पतनं
ध्वन्यते । भक्तिच्छेदैः छेदाकारभक्तिभिर्बहुविधाभिर्भक्तिरेखाभिः ।
विरचितामर्पिताम् । भूतिं भसितम् । उक्तञ्च &ndash;</p>
<p>&ldquo;भक्तिभिर्बहुविधाभिरर्पिता भाति भूतिरिव मत्तहस्तिनः&rdquo;</p>
<p>इति ॥ १९ ॥</p>
<p>तस्यास्तिक्तैर्वनगजमदैर्वासितं वान्तवृष्टि-<br>
र्जम्बूकुञ्जप्रतिहतरयं तोयमादाय गच्छेः ।<br>
अन्तःसारं घन! तुलयितुं नानिलः शक्ष्यति त्वां</p>
<p>रिक्तः सर्वो भवति हि लघुः पूर्णता गौरवाय ॥ २० ॥</p>
<p>तस्या इति । तस्यास्तिक्तैः, तिक्तशब्देन सुरभिगन्धश्च तिक्तरसश्च
विवक्षितः ।</p>
<p>&ldquo;कटुतिक्तकषायास्तु सौरभ्यॆ परिकीर्तिताः&rdquo;</p>
<p>&ldquo;जलप्रायमनूपं स्यात् पुंसि कच्छस्तथाविधः&rdquo;</p>
<p>इत्यमरः । जग्ध्वेति पाठः । जग्ध्वा भक्षयित्वा । &lsquo;अद भक्षणे&rsquo; इत्यस्माद्
धातोः क्त्वाप्रत्यये कृते ‘अदोजग्धिर्ल्यप् ति किति’ (२.४.३६) इति
जग्ध्यादेशः । ननूर्वीगन्धस्य वक्ष्यमाणत्वाद् दग्धारण्येष्विति पाठ एव
युक्त इति । तन्न । दाहमन्तरेणापि वसुधागन्धस्य सम्भवात् । उत्तरत्र
वक्ष्यति च- ‘त्वं निःष्यन्दोच्छृसितवसुधागन्धसम्पर्करम्य’ इति । अरण्येषु,
सर्वशेषमिदम् । अधिकसुरभिं, स्वभावत एव उर्च्या गन्धवत्त्वापेक्षया
अधिकशब्दः प्रयुक्तः । सारङ्गाः हरिणाः ।</p>
<p>&ldquo;चातके हरिणे पुंसि सारङ्गः शबले त्रिषु&rdquo;</p>
<p>इति सिंहः । जललवमुचः , अनेन नीपकन्दलीवसुधागन्धानामुत्पादकत्वमुक्तम् ।
निर्मनुष्येष्वरण्येषु हरिणास्तवाभिनववृष्टिपातोद्भूतं नीपं दृष्ट्वा
तथानुकच्छं कन्दलीश्च जगध्वा उर्च्या अधिकसुरभिं गन्धमाघ्राय च
त्वद्गमनमार्गं त्वदागमनोत्सुकेभ्यः पथिकेभ्यः सूचयिष्यन्तीव्यर्थः । ये
पुनः सारङ्गशब्देन चातकहरिणगजाविवक्षिता इति व्याचक्षते, तेषां तु
मतमुपेक्षणीयं, सारङ्गशब्दस्य गजवाचित्वादर्शनात् ।</p>
<p>&ldquo;सारङ्गः शबलो वर्णश्चातकः षट्पदो मृगः&rdquo;</p>
<p>इति यादवः । किञ्च एकस्यैव शब्दस्य युगपदनेकार्थत्वस्य
भिन्नक्रियासमन्वयस्य च क्लिष्टत्वात् कन्दलीश्चेत्यत्र
समुच्चयानुपपत्तेश्चेत्यलमतिप्रसङ्गेन ॥२१॥</p>
<p>उत्पश्यामि द्रुतमपि सखे! मत्प्रियार्थं यियासोः</p>
<p>कालक्षेपं ककुभसुरभौ पर्वते पर्वते ते ।<br>
शुक्लापाङ्गैः सजलनयनैः स्वागतीकृत्य केकाः</p>
<p>प्रत्युद्यातः कथमपि भवान् गन्तुमाशु व्यवस्येत् ॥ २२ ॥</p>
<p>उत्पश्यामीति । उत्पश्यामि उत्प्रेक्षे चिन्तयामीत्यर्थः । ककुभसुरभौ, अनेन
प्रत्युद्गमने पुष्पसम्पत्तिर्निसर्गसिद्धेत्युक्तम् ।
शुक्लापाङ्गैर्मयूरैः ।</p>
<p>&ldquo;मयूरो बर्हिणो बर्ही शुक्लापाङ्गः शिखावलः&rdquo;</p>
<p>तेषामिति । तेषां दशार्णानाम् । दिक्षु प्रथितविदिशालक्षणां
प्रसिद्धविदिशानामधेयाम् ।</p>
<p>&ldquo;लक्षणं कार्षिके चिह्ने नाम्नि मुद्राङ्गसम्पदोः&rdquo;</p>
<p>इति यादवः ।</p>
<p>&ldquo;बभूव विदिशानाम पुरी वेत्रवतीतटे&rdquo;</p>
<p>इति कथासारे । विदिशेति कापि नद्यप्यस्ति ।</p>
<p>&ldquo;परभृतकलव्याहारेषु त्वमात्तरतिर्मधुं<br>
नयसि विदिशातीरोद्यानेष्वनङ्ग इवाङ्गवान्&rdquo;</p>
<p>इति वचनात् । सा त्वन्यत्र देशे, वेत्रवतीपरिभोगस्योक्तत्वादित्यनुसन्धेयम्
। राजधानीं प्रधाननगरीम् । तेषां राजधानीमित्यन्वयः । लब्धा इति पाठः ।
लब्धा लप्स्यते, कर्मणि लुडन्तमिदं रूपम् । राजधानीं प्राप्य त्वया
कामुकत्वस्य फलं लप्स्यत इत्यर्थः । कुतो लप्स्यते इत्यपेक्षायामाह-
तीरोपान्तस्तनितसुभगमिति । अनेनाधरोपान्तस्तनितसीत्कारसुभगत्वं च
विवक्षितम् । यद् यस्मात् । तत् तस्मात् । तच्छब्देन प्रसिद्धं परामृश्यते
। ‘यच्छब्दनिकटवर्ती तच्छब्दः प्रसिद्धिं परामृशती’ति वचनात् । सभ्रूभङ्गं
भ्रूमङ्गसहितम् । वेत्रवत्याश्चलोर्मि इति पाठः । चलोर्मि चलतरङ्गम् । इदं
विशेषणं सभ्रूभङ्गविशेषणस्थानीयम् । कामिन्याः ससीत्कारं सभ्रूभङ्गं मुखमिव
वेत्रवत्यास्तीरोपान्तस्तनितसुभगं चलोर्मि स्वादु तत् पयः पास्यतीति
यस्मात् तस्मात् कामुकत्वस्य फलं त्वया लप्स्यत इत्यर्थः ।
उत्तरश्लोकपरिज्ञानायात्रेदमनुसन्धेयं -– विदिशानगरवर्तिन्यः पण्याङ्गनाः
सर्वाङ्गसुन्दर्यः सर्वललितकलाविचक्षणाः सर्वपुरुषावर्जनकुशलाश्च भवन्ति ।
तत्रत्याः पुनर्नागराः पुरुषास्ताभ्योऽप्यतिसुन्दराः सुभगयौवनाः
स्त्रीसम्भोगविदग्धाश्च भवन्ति । तेषां नागराणां सौन्दर्यातिशयेन तान्
कामयमानाः पण्याङ्गनाः मात्रादिभयेन स्वगृहेषु
भोक्तुमपारयन्त्यस्तस्मान्नगरान्निर्गत्य प्रत्यासन्नस्य नीचैराख्यस्य
गिरेः सङ्केतस्थानभूतेषु शिलागृहेषु तैर्निर्दयं रतान्यनुभूयानुभूय
पुनर्विदिशां गुप्तं^(<a href="#cite_note-6">[६]</a>) प्रविशन्तीत्यैतिह्यमस्ति इति
॥२४॥</p>
<p>इत्यत्र सिञ्चतेर्धातोः द्रवद्रव्यरूपममृतं कर्मीभवति । कथमत्र जलकणान्
विहाय सिञ्चतेर्जालकानि कर्मत्वेनोक्तानि । किरतिसिञ्चतीत्यादीनां
कुसुमजलादीनि कदाचित् कर्मीभवन्ति । कदाचित् करणीभवन्ति ।
गण्डस्वेदापनयनरुजाक्लान्तकर्णोत्पलानां
गण्डस्वेदापमार्जनकरस्पर्शवेदनाक्लान्तकर्णोत्पलानाम् । पुष्पलावीमुखानां,
पुष्पं लुनन्तीति पुष्पलाव्यः । ‘कर्मण्यण्’ (३.२.१) इत्यण् । ‘टिड्ढाणञ्
-–’ (४.१.१५) इत्यादिना ङीप् ॥२६॥</p>
<p>वक्रः पन्थास्तव भवतु प्रस्थितस्योत्तराशां</p>
<p>सौधोत्सङ्गप्रणयविमुखो मा च भूरुज्जयिन्याः ।<br>
विद्युद्दामस्फुरितचकितैस्तत्र पौराङ्गनानां</p>
<p>लोलापाङ्गैर्यदि न रमसे लोचनैर्वञ्चितः स्याः ॥ २७ ॥</p>
<p>वक्र इति । चेति समुच्चये । उत्तराशां प्रस्थितस्य तव पन्थाः वक्रश्च भवतु
। तथापि कार्यगौरवात् तत् सोढव्यमित्यभिप्रायः । अत्रेदमनुसन्धेयं –
विन्ध्याद्रिप्रभवा विन्ध्यं निर्भेद्य उत्तरवाहिनी कापि नद्यस्ति
निर्विन्ध्येति । तस्याः प्राक्तीरे कियन्तं चाध्वानं प्रागतिक्रम्य वर्तते
खलूज्जयिनी । तस्मान्निर्विन्ध्यायाः पश्चिमतीरदेशेनोत्तरां गच्छतो
मेघस्योज्जयिनीगमने पन्था वक्रः स्यादिति । सौधोत्सङ्गप्रणयविमुखो मा च
भूरुज्जयिन्या इति (पाठः) । प्रणयः परिचयः ।</p>
<p>&ldquo;प्रणयः स्यात् परिचये याञ्चायां सौहृदेऽपि च&rdquo;</p>
<p>इति यादवः । चकारो वाक्यान्तरसमुच्चये । अनया मार्गवक्रत्वालोचनयापि
तवोज्जयिनीसौधोत्सङ्गपरिचये वैमुख्यं च मा भूदित्यर्थः । वञ्चितः स्या इति,
यदि तव तां रतिं न वेदयामि, ततस्त्वं मया वञ्चितः स्या इत्यर्थः । यद्वा
वञ्चितः स्याः व्यर्थजन्मा भविष्यसीति ॥</p>
<p>वीचिक्षोभस्तनितविहगश्रेणिकाञ्चीगुणायाः<br>
संसर्पन्त्याः स्खलितसुभगं दर्शितावर्तनाभेः</p>
<p>प्राप्यावन्तीनुदयनकथाकोविदग्रामवृद्धान्</p>
<p>पूर्वोद्दिष्टामनुसर पुरीं श्रीविशालां विशालाम् ।<br>
स्वल्पीभूते सुचरितफले स्वर्गिणां गां गतानां</p>
<p>शेषैः पुण्यैर्हृतमिव दिवः कान्तिमत्खण्डमेकम् ॥</p>
<p>प्राप्येति । उदयनकथाकोविदग्रामवृद्धान् । उदयनो वत्सराजः, तस्य
महान्त्यद्भुतानि कर्माणि विद्यन्ते, तत्कथापण्डितग्रामवृद्धानिति ।
पूर्वोद्दिष्टां मा च भूरुज्जयिन्या इति पूर्वोद्दिष्टाम् । विशालाम्,
उज्जयिन्या विशालेति नामापि । ‘विशालोज्जयिनी समे’त्यमरः । उज्जयिन्याः
स्वर्गसाम्यं पौराणां देवसाधर्म्यं चाभिप्रेत्याह – स्वल्पीभूत इति ।
सुचरितफले सुचरितस्य स्वर्गाख्ये फले । गां भूमिम् । अयमभिप्रायः -–
स्वर्गिणः स्वपुण्यफले सकलस्वर्गोपभोगे स्वल्पावशिष्टे सत्यस्मात्
फलोपभोगात् पुण्यानि क्षीयन्ते, सकलस्वर्गोपभोगोऽपि दुर्लभ इति मत्वा शेषैः
स्वकीयैः पुण्यैर्भूमौ स्वपुण्यानुरूपं स्वर्गैकखण्डं यदि कुर्युस्तदिव
विराजमानामित्यर्थः । ननु &ldquo;सर्ववर्णानां स्वधर्मानुष्ठाने परम्परिमितं
सुखं, ततः परिवृत्तौ कर्मफलशेषेण जातिं रूपं वर्णं बलं मेधां प्रज्ञां
द्रव्याणि धर्मानुष्ठानमिति प्रतिपद्यत&rdquo; इत्यापस्तम्बवचनात् प्राणिनः
कर्मशेषयुक्ता एव जायन्त इति प्रतीयते । तस्मादयमर्थः किमित्युपेक्षित इति
। एतत्पक्षाश्रयणे विशालायाः समुत्कर्षो न स्यात्, कर्मशेषयोगेन जननस्य
सर्वप्राणिसाधारणत्वादित्यलं विस्तरेण ॥</p>
<p>दीर्घीकुर्वन् पटु मदकलं कूजितं सारसानां</p>
<p>प्रत्यूषेषु स्फुटितकमलामोदमैत्रीकषायः ।<br>
यत्र स्त्रीणां हरति सुरतग्लानिमङ्गानुकूलः</p>
<p>सिप्रावातः प्रियतम इव प्रार्थनाचाटुकारः ॥ ३१ ॥</p>
<p>दीर्घीकृर्वन्निति । सारसकूजितस्य दीर्घीभावो वातानुधावनेन ।
स्फुटितकमलामोदमैत्रीकषायः विकसितकमलपरिमलसम्पर्कसुरभिः । इति
त्रिभुवनगुरोः । उज्जयिन्यां महाकालमिति किमपि देवतायतनमस्ति । तत्र
परमेश्वरः सदा सन्निधत्ते, सर्वेभ्यो वरांश्च ददातीति प्रसिद्धम् । तस्मात्
त्रिभुवनगुरोरित्युक्तम् । चण्डेश्वरस्य, इदं महाकालनिकेतनेश्वरस्य
देवस्याभिधानमिति केचित् । अन्ये रौद्राकारत्वाच्चण्डेश्वरपदं प्रयुक्तमिति
वदन्ति । धूतोद्यानमिति पाठः । कुवलयरजोगन्धिभिः कुवलयपरागगन्धिभिरित्यर्थः
। गन्धवत्याः, इदं नाम । तोयक्रीडाभिरतयुवतिस्नानतिक्तैर्मरुद्भिरिति पाठे
स्नानं स्नानीयम् । ‘स्नानीयेऽभिषवे स्नानम्’ इति यादवः । गन्धवत्या
मरुद्भिरिति संबन्धः । अत्रेदमनुसन्धेयं – पूर्वार्धे तु पुण्यं
यायास्त्रिभुवनगुरोर्धाम इति धाम्नः पावनत्वमुक्तम् । उत्तरार्धे तु तस्यैव
धाम्नः उद्यानादिमत्तया विलासास्पदत्वं चोक्तमिति । ननु
कुवलयरजोगन्धिभिरित्यनेन गन्धवतीमरुतां गन्धवत्त्वमुक्तम् । पुनश्च कथं
तोयक्रीडाभिरतयुवतिस्नानतिक्तैर्मरुद्भिरिति गन्धवत्त्वमुच्यत इति
।^(<a href="#cite_note-7">[७]</a>) उच्यते । विलासिनीनां शरीरसंस्कारहेतुना
कुसुमादिना स्त्रीसंभोगसंमर्देन च उभयथा गन्धवत्त्वमस्ति । तत्समाधिना
मरुतामपि विशेषणमुक्तमिति ॥३३॥</p>
<p>अप्यन्यस्मिन् जलधर! महाकालमासाद्य काले</p>
<p>स्थातव्यं ते नयनविषयं यावदत्येति भानुः ।<br>
कुर्वन् सन्ध्याबलिपटहतां शूलिनः श्लाघनीया-</p>
<p>मामन्द्राणां फलमविकलं लप्स्यसे गर्जितानाम् ॥</p>
<p>अपिति । अप्यन्यस्मिन् सन्ध्यासमयादन्यस्मिन्नपि काल इत्यर्थः । महाकालम्,
इदमुज्जयिन्यामीश्वरस्य स्थानम् । स्थातव्यं ते स्थातव्यं त्वया । नयनेन
यावान् देशो दृश्यः तावान् देशो नयनविषयः । नयनविषयं यावदतिक्रामतीत्यर्थः
। सन्ध्यावलिपटहतां, सन्ध्यासमयभूतबलिप्रदानार्थः पटहः सन्ध्याबलिपटहः ।
आमन्द्राणामीषद्गम्भीराणाम् ‘मन्द्रस्तु गम्भीरे’ इत्यमरः ॥ ३४॥</p>
<p>गच्छन्तीनां रमाणवसतिं योषितां तत्र नक्तं</p>
<p>रुद्धालोके नरपतिपथे सूचिभेद्यैस्तमोभिः<br>
सौदामन्या कनकनिकषस्निग्धया दर्शयोर्वीं</p>
<p>तोयोत्सर्गस्तनितमुखरो मा च भूर्विक्लवास्ताः॥३७॥</p>
<p>गच्छन्तीनामिति । तत्र उज्जयिन्यां नरपतिपथे राजमार्गे । सूचिभेद्यैः,
अतिबहुलत्वात् सूच्यग्रभेदनार्हैरित्यर्थः । मा च भूरिति, चकारो दर्शयेति
क्रियया सेवासमुच्चयार्थः ॥३७॥</p>
<p>तां कस्याञ्चिद् भवनवलभौ सुप्तपारावतायां</p>
<p>नीत्वा रात्रिं चिरविलसनात् खिन्नविद्युत्कलत्रः<br>
दृष्टे सूर्ये पुनरपि भवान् वाहयेदध्वशेषं</p>
<p>मन्दायन्ते न खलु सुहृदामभ्युपेतार्थकृत्याः॥३८॥</p>
<p>तामिति । कस्याञ्चित् सुप्तपारावतायाम् । अनेन विशेषणेन पौरजनस्तावद्
वर्षासमयत्वाद् वलभिं विहाय गर्भगृहे शेते, तत्र पारावता एव भवन्ति,
तेष्वपि सुप्तेषु निश्शब्दा भवन्तीत्युक्तम् । चिरविलसनाद्, विलसनशब्देन
स्फुरणं विलासश्च विवक्षितः । वाहयेत् प्रापयेदित्यर्थः । वहन्तं
यान्तमध्वानं वाहयतीति वाहयोदिति रुपम् । अध्वनि च यातीति प्रयोगोऽस्ति ।</p>
<p><em>एष पन्था विदर्भाणामेष यास्यति कोसलान्</em></p>
<p>इति दर्शनात् । अभ्युपेतार्था कृत्या कार्यक्रिया यैस्ते ।</p>
<p><em>कृत्या क्रियादेवतयोः कार्ये क्ली कुपिते त्रिषु</em></p>
<p>इति यादवः ॥३८॥</p>
<p>तस्मिन् काले नयनसलिलं योषितां खण्डितानां</p>
<p>शान्तिं नेयं प्रणयिभिरतो वर्त्म भानोस्त्यजाशु ।<br>
प्रालेयास्त्रं कमलवदनात् सोऽपि हर्तुं नलिन्याः</p>
<p>प्रत्यावृत्तस्त्वयि कररुधि स्यादनल्पाभ्यसूयः॥३९॥</p>
<p>तस्मिन्निति । खण्डितानां, भर्तुरन्यासङ्गदर्शनादीर्ष्यालुः खण्डिता ।</p>
<p><em>ज्ञातेऽन्यासङ्गविकृते खण्डितेर्ष्याकषायिता</em></p>
<p>इति दशरूपके । शान्तिमुपरतिं नेयं प्रापयितव्यम् वर्त्म उदयवर्त्म । त्वया
प्राचमुखे निरुद्धे प्रणयिनो रात्रिशङ्कया प्रभातेऽपि खण्डितानां प्रसादं न
कुर्युः । अतो भानोरुदयवर्त्म त्यजेत्यभिप्रायः । सोऽपि भानुरपि नलिन्याः
खण्डिताया इत्येव । तस्याः खण्डितात्वं भानोर्देशान्तरगमनात् ।
प्रत्यावृत्तः प्रतिनिवृत्तः । कररुधि अनेन हस्तरोधश्च प्रतीयते ॥३९॥</p>
<p>गम्भीरायाः पयसि सरितश्चेतसीव प्रसन्ने</p>
<p>छायात्मापि प्रकृतिसुभगो लप्स्यते ते प्रवेशम् ।<br>
तस्मादस्याः कुमुदविशदान्यर्हसि त्वं न धैर्या-</p>
<p>न्मोघीकर्तुं चटुलशफरोद्वर्तनप्रेक्षितानि॥४०॥</p>
<p>गम्भीराया इति । गम्भीरशब्देनोदात्तनायिका च प्रतीयते । छायात्मा
प्रतिबिम्बात्मा ।</p>
<p><em>छाया त्वनातपे कान्तौ प्रतिबिम्बार्कजाययोः</em></p>
<p>इति यादवः । अनेन विशेषणेन परमात्मा प्रतिबिम्बं च ध्वन्यते । प्रकृतिसुभगः
प्रकृत्या सुभगः, सांख्याभिमतस्य प्रकृत्याख्यस्य तत्त्वस्य सांयोगेन सुभग
इत्यर्थोऽपि ग्राह्यः । प्रसन्ने चेतसि प्रकृतिसुभगः परमात्मबिम्बः
प्रतिफलतीत्यर्थोऽपि ध्वन्यत इत्यवगन्तव्यम् । त्वं स्वरूपेण तां गम्भीरां
प्रवेष्टुं यद्यपि नेच्छसि, तथापि तवच्छायात्मा प्रवेक्ष्यत्यवश्यम् ।
तस्मात् त्वं धैर्यं कृत्वा चटुलशफरोद्वर्तनप्रेक्षितान्यवमानयितुं
नार्हस्येव । ततो मत्कार्यविलम्बो भविष्यतीति भावः ॥४०॥</p>
<p>उक्तमर्थं विवृणोति -</p>
<p>तस्याः किंचित करधृतमिव प्राप्त्वानीरशाखं<br>
नीत्वा नीलं सलिलवसनं मुक्तरोधोनितम्बम ।</p>
<p>प्रस्थानं ते कथमपि सखे लम्बमानस्य भावि<br>
ज्ञातास्वादो विवृतजघनां को विहातुं समर्थः॥</p>
<p>तस्या इति । मुक्तरोधोनितम्बं मुक्तरोधः कटीप्रदेशः । &ldquo;नितम्बः पश्चिमे
श्रोणिभागे च कटके कटौ&rdquo;</p>
<p>इति यादवः । ज्ञातास्वादः ज्ञातस्त्रीसंभोगरसः । विवृतजघनां
विवृतकटिप्रदेशाम् ।</p>
<p>&ldquo;जघनं स्यात् कटौ पूर्वश्रोणिभागापराङ्गयोः&rdquo;</p>
<p>इति यादवः ॥ ४१ ॥</p>
<p>त्वन्निष्यन्दोच्छ्वसितवसुधागन्धसम्पर्करम्यः</p>
<p>स्रोतोरन्ध्रध्वनितसुभगं दन्तिभिः पीयमानः<br>
नीचैर्वास्यत्युपजिगमिषोर्देवपूर्वं गिरिं ते</p>
<p>शीतो वायुः परिणमयिता काननोदुम्बराणाम्॥४२॥</p>
<p>त्वन्निःष्यन्दोच्छ्वसितवसुधागन्धसम्पर्करम्यः
त्वदीयनवजलबृंहितवसुधागन्धसम्पर्करम्यः । अनेन वायोर्गन्ध(व) त्वमुक्तम् ।
स्रोतोरन्ध्रध्वनितसुभगं, स्रोतसां रन्ध्रं स्रोतोरन्ध्रमिति
जलप्रणालोविवक्षितः । स्रोतोरन्ध्रसंमूर्छज्जलध्वनितसुभगमित्यर्थः ।
दन्तिभिः सरन्ध्रेण करेण पीयमानो वायुः जलप्रणालनिस्सरत्प्रवाह इव शब्दायत
इत्यर्थः । अनेन मान्द्यमुक्तम् । नीचैः । अधस्ताद् दन्तिभिः
पीयमानत्वान्मन्दवेगस्तव नीचैरेव वास्यति । तेन दीर्घाध्वगामिनस्ते
वायुप्रेरणया श्रान्तिर्न भविष्यतीत्यभिप्रायः । देवपूर्वं
देवशब्दपूर्वगिरिं गिरिशब्दम् । एतौ देवगिरिशब्दौ स्वरूपेण
मेघानभिगम्यत्वाद् मेघाभिगम्यं स्वसमुदायवाच्यं देवगिरिं लक्षयत
इत्यनुसन्धेयम् । काननोदुम्बराणाम् उदुम्बरफलानाम् । कृद्योगे षष्ठी ॥४२॥</p>
<p>तत्र स्कन्दं नियतवसतिं पुष्पमेघीकृतात्मा<br>
पुष्पासारैः स्नपयतु भवान व्योमगङ्गाजलार्द्रैः ।</p>
<p>रक्षाहेतोर्नवशशिभृता वासवीनां चमूना-<br>
मत्यादित्यं हुतवहमुखे संभृतं तद्धि तेजः॥४३॥</p>
<p>तत्रेति । तत्र देवगिरौ नियतवसतिम् । पुरा किल देवार्थमसुरान् निहत्य तत्र
विश्रान्तः स्कन्दो देवैर्याचितः सन् तत्रैव मद्दर्शनायागताभ्यां शिवाभ्यां
सह नित्यं वसामीति प्रतिज्ञातवान् । तस्मात् तत्र स्कन्दस्य
नियतवसतित्वमुक्तमित्यैतिह्यमनुसन्धेयम् । पुष्पमेधीकृतात्मा,
कामरूपत्वादेतन्मेघस्य संभवति । उक्तमैतिह्यं किञ्चिद् विवृणोति –
रक्षाहेतोरिति । इयं ‘षष्ठी हेतुप्रयोगे’ (२.३.२६) इति षष्ठी ।
अत्यादित्यमतिक्रान्तादित्यम् । हुतवहमुखे संभृतं तद्धि तेज इति
स्कन्दस्याग्निमुखोत्पत्तेरुक्तम् ॥४३॥</p>
<p>ज्योतिर्लेखावलयि गलितं यस्य बर्हं भवानी</p>
<p>पुत्रप्रेम्णा कुवलयदलक्षेपि कर्णे करोति<br>
धौतापाङ्गं हरशशिरुचा पावकेस्तं मयूरं</p>
<p>पश्चादद्रिग्रहणगुरुभिर्गर्जितैर्नर्तयेथाः॥४४॥</p>
<p>ज्योतिरिति । कुवलयदलक्षेपीति पाठः । कुवलयदलनिन्दकमित्यर्थः । धौतापाङ्गं
शोधितापाङ्गम् । शोधनं च धवलापाङ्गोज्ज्वलीकरणम् । अनेन नर्तकस्य
मुखमण्डनसमाधिश्च प्रतीयते । पावकेः स्कन्दस्य । अनेन हुतवहमुखे संभृतं
तद्धि तेज इत्यस्य विवरणं कृतम् । पश्चात् पुष्पस्नपनात् पश्चात्
।अद्रिग्रहणगुरुभिः, अद्रिग्रहणं गुहाग्रहणम् । नर्तयेथाः, तदाराधनं
नृत्तमत्र विवक्षितं, तदभिषेकस्योक्तत्वाद्, आराध्यैनमिति वक्ष्यमाणत्वाच्च
। अनेन श्लोकेन शिवयोः सन्निधानमुक्तमित्यनुसन्धेयम् ॥४४॥</p>
<p>आराध्यैनं शरवणभवं देवमुल्लङ्घिताध्वा</p>
<p>सिद्धद्वन्द्वैर्जलकणभयाद् वीणिभिर्मुक्तमार्गः ।<br>
व्यालम्बेथाः सुरभितनयालम्भजां मानयिष्यन्</p>
<p>स्रोतोमूर्त्या भुवि परिणतां रन्तिदेवस्य कीर्तिम्॥४५॥</p>
<p>आराध्येति । सिद्धद्वन्द्वैः, स्कन्दमुपर्वाणयितुमागच्छाद्भिरिति भावः ।
वीणिभिर्वीणावद्भिः । व्रीह्यादित्वादिनिः ।</p>
<p>&ldquo;व्रीहिः शिखाष्टका माला पताका वर्मकर्मणी ।<br>
मेखला बडबा वीणा संज्ञा चर्म वलाकया&rdquo;</p>
<p>इति व्रीह्यादिगणः । जलसिक्ततन्त्रीका वीणा न क्वणतीति सिद्धानां
मेघमार्गपरित्यागः । वक्ष्यमाणार्थपरिज्ञानायात्रेदमनुसन्धेयं –
दशपुराख्यस्य पुरस्याधिपतिः पुण्यश्लोकः कश्चन रन्तिदेव इति राजा बभूव ।
तदीयानां धेनूनां मध्ये प्रतिदिनं काञ्चनखुरश्रृङ्गाद्यवयवैः सञ्चरमाणाः
काश्चन देवगव्यः समवतीर्य स्वैरं विहृत्य गच्छन्ति । तासां रुपं दृष्ट्वा
रन्तिदेवधेनवः पप्रच्छुः कुतो युष्माकमीदृशं रूपं सञ्जातमिति । ताः
पुनरब्रुवन् पुरा यज्ञेषु संज्ञपिता वयमीदृश्यो जाता इति । ताश्च धेनवः
स्वामिनं रन्तिदेवमुपगम्याब्रुवन् – हे राजन्! एतावन्तं कालं भवतो
वयमुपकृतवत्यः । तस्मादस्मान् क्रतुषु त्वमालभेयाः, येन दिव्यरुपा भवामेति
। सोऽपि ता यज्ञेषु विशस्य तासां चर्माणि पर्वतमिव क्वापि संबभार । तस्मात्
सरक्तनिःष्यन्दाच्चर्मपर्वतात् कापि नदी प्रवहति, यां
चर्मप्रभवत्वाच्चर्मण्वतीमाहुरिति भारतीयमुपाख्यानं हृदये कृत्वा तां नदीं
तस्य किर्तित्वेन वर्णयन्नाह- व्यालम्बेथा इति । व्यालम्बेथाः विनम्य
प्राप्नुहि । सुरभितनयालम्भजां, सुरभितनया धेनवः तासामालम्भो विशसनम् ।
स्रोतोमूर्त्या चर्मण्वतीजलमूर्त्या ॥४५॥</p>
<p>मया तस्याः का माननेत्यपेक्षायामाह‌&ndash;</p>
<p>त्वय्यादातुं जलमवनते शार्ङ्गिणो वर्णचोरे<br>
तस्याः सिन्धोः पृथुमपि तनुं दूरभावात प्रवाहम् ।<br>
प्रेक्षिष्यन्ते गगनगतयो नूनमावर्ज्य दृष्टी-<br>
रेकं मुक्तागुणमिव भुवः स्थूलमध्येन्द्रनीलम॥४६॥</p>
<p>त्वयीति । पृथुमपि तनुं पृथुमपि दूरभावात् तनुं प्रवाहमित्यन्वयः । गगनगतयः
खेचराः सिद्धादयः । एकं मुक्तागुणमिति, एकशब्द एकावलीसमाधिना प्रोक्तः ॥४६॥</p>
<p>तामुत्तीर्य व्रज परिचितभ्रूलताविभ्रमाणां<br>
पक्ष्मोत्क्षेपादुपरिविलसत्कृष्णशारप्रभाणाम<br>
कुन्दक्षेपानुगमधुकरश्रीमुषामात्मबिम्बं<br>
पात्रीकुर्वन् दशपुरवधूनेत्रकौतूहलानाम॥ ४७ ॥</p>
<p>तामिति । उपरिविलसत्कृष्णशारप्रभाणां ‘कृष्णरक्तसितः शारः’ इति
यादवप्रकाशेन शारशब्दो वर्णत्रयसाङ्कर्यवाचको यद्यपि अत्र पृथगेव
कृष्णशब्दोपादानात् शारशब्दः सितरक्तवर्णयोः साङ्कर्ये सङ्कुचितवृत्तिः ।
तथा श्रीरामायणप्रयोगश्च विद्यते – ‘कृष्णशारे विलोचने’ इति । सप्तशत्यां च
– ‘एको वि काळसारो ण देइ’ इति । कुन्दक्षेपानुगमधुकरश्रीमुषाम् । कुन्दस्य
क्षेपो वायुना प्रेरणम् । मधुकरश्रीर्मधुकरशोभा । रक्तकुसुमोदरेषु
मधुपानार्थं प्रवेशान्मधुकराणां तत्परागपाटलत्वं च स्वभावतो नीलत्वं च
विद्यत इत्यनुसन्धेयम् । आत्मबिम्बं स्वशरीरमण्डलम् ।</p>
<p>&ldquo;बिम्बोस्त्री मण्डलसमप्रतिमामुखलक्ष्मसु।</p>
<p>प्रतिबिम्बे तत्प्रकृतौ&rdquo;</p>
<p>इति यादवः । दशपुरवधूनेत्रकौतूहलानाम् । वधूः स्त्री । नेत्राणां
कौतूहलादागतानि उन्मेषणादीनि नेत्रकौतूहलानि । तस्मान्नेत्रकौतूहलानां
नेत्रोन्मेषणादीनां परिचितभ्रूलताविभ्रमत्वमुपरिविलसत्कृष्णशारप्रभत्वं च
संभवति ॥४७॥</p>
<p>ब्रह्मावर्तं जनपदमथच्छायया गाहमानः<br>
क्षेत्रं क्षत्रप्रधनपिशुनं कौरवं तद् भजेथाः<br>
राजन्यानां शितशरशतैर्यत्र गाण्डीवधन्वा<br>
धारापातैस्त्वमिव कमलान्यभ्यवर्षन्मुखानि॥४८॥</p>
<p>ब्रह्मेति । ब्रह्मावर्त इति मध्यदेशे पुण्यः कोऽपि जनपदः । अत्र मनुः –</p>
<p>&ldquo;सरस्वतीदृषद्वत्योर्देवनद्योर्यदन्तरम् ।</p>
<p>तं देवनिर्मितं देशं ब्रह्मावर्तं प्रचक्षते ॥&rdquo;</p>
<p>इति । अथानन्तरम् । छायया गाहमानः, अनेन तस्य पुण्यदेशत्वात्
स्वरूपेणाक्रमणं न युक्तमिति सूचितम् । क्षत्रप्रधनपिशुनम्, अद्यापि
शिरःकपालादिमत्तया पाण्डवानां क्षत्रियाणां युद्धसूचकम् । कौरवं कुरूणां
संबन्धि । राजन्यानां मूर्घाभिषिक्तानाम् । गाण्डीवधन्वा अर्जुनः ।
‘धनुषश्च’ (५.४.१३२) इत्यनङादेशः । मुखानि, मुखग्रहणमनेककर्माश्रयत्वात्
कृतम् ॥४८॥</p>
<p>यद्यपि प्रकृत्या पुण्यं कुरुक्षेत्रं, तथापि यस्मिन् प्रदेशे युद्धमासीत्
तं नरशिरःकपालादिदूषितं प्राप्य कथमशुद्धो भविष्यामीत्याशङ्क्याह -</p>
<p>हित्वा हालामभिमतरसां रेवतीलोचनाङ्कां</p>
<p>बन्धुस्नेहात् समरविमुखो लाङ्गली याः सिषेवे ।<br>
कृत्वा तासामभिगममपां सौम्य! सारस्वतीना-</p>
<p>मन्तःशुद्धस्त्वमसि भविता वर्णमात्रेण कृष्णः॥ ४९ ॥</p>
<p>हित्वेति । अभिमतरसाम् अभिमतरसत्वं रेवतीलोचनप्रति बिम्बितां गत्वा ।
बन्धुस्नेहाद् धर्मपुत्रादिषु दुर्योधनादिषु च तुल्यत्वेन
वर्तमानादित्यर्थः । समरविमुखस्त्यक्तसमरः । लाङ्गली, लाङ्गलमस्यास्तीति
लाङ्गली बलभद्रः । अनेन सायुधोऽपि बन्धुस्नेहात् समरविमुख इत्यवगम्यते ।
याः सिषेव इति अपो भक्षयित्वा तपश्चचारेत्यर्थः । अभिगममभिमुखत्वेन गमनम् ।
अन्तः शुद्धस्त्वमसि भवितेति । असीति मध्यमप्रतिरूपकमव्ययमिदम् । तथा
माघकाव्ये – &ldquo;स्वयमेवशन्तनुतनूज! यमसि गण्मर्घ्ययमभ्यधाः&rdquo;(स० १५. श्लो० २०)
इति । भविता, तृजन्तमिदम् । अन्तः शुद्धो भवितासि अन्तः शुद्धो
भविष्यसीत्यर्थः । पापकार्ष्ण्याभ्यां मुक्तद्रव्यवाचिनः शुद्धशब्दस्य
श्रवणात् तव कृष्णवर्णलोपो न शङ्कनीय इत्याशङ्क्याह- वर्णमात्रेण कृष्ण इति
। वर्णमात्रेण वर्णेनैव । तव चारुत्वहेतोः कृष्णवर्णस्य विपर्ययो न
भवतीत्यभिप्रायः ॥४९॥</p>
<p>तस्माद् गच्छेरनुकनखलं शैलराजावतीर्णां</p>
<p>जह्नोः कन्यां सगरतनयस्वर्गसोपानपङ्क्तिम् ।<br>
गौरीं वक्त्रेभ्रुकुटिरचनां या विहस्येव फेनैः<br>
शम्भोः केशग्रहणमकरोदिन्दुलग्नोर्मिहस्ता॥५०॥</p>
<p>तस्मादिति । अनुकनखलम् । कनखल इति गङ्गाद्वारे कोऽपि पर्वतः । तथा महाभारते
–</p>
<p>&ldquo;गङ्गाद्वारं युधिष्टिर! ।</p>
<p>पुण्यं तत् ख्यायते राजन्! ब्रह्मर्षिगणसेवितम् ॥<br>
सनत्कुमरः कौरव्य! पुण्यः कनखलस्तथा ।<br>
पर्वतश्च पुरुर्नाम यत्र जातः पुरूरवाः ॥&rdquo;</p>
<p>इति । शैलराजावतीर्णां हिमवतः प्रवृत्तां हिमवतः प्रसूतां च ।
सगरतनयस्वर्गसोपानपङ्क्तिः, सगरपुत्राणां कथा प्रसिद्धा । गौरीं
बक्रेभ्रुकुटिरचनामिति पाठः । वक्रेभ्रुकुटिरचनां वक्रे भ्रुकुटिरचना
यस्याः सा तथोक्ता । ‘अमूर्धमस्तकात्’ (६.३.१२) इति सप्तम्या अलुक् ।
भ्रुकुटिर्भ्रूकौटिल्यं, कोपोल्लसितभ्रूभङ्गामित्यर्थः । केशग्रहणम्, अनेन
केशेष्ववस्थानं बलात्कारेण केशग्रहणं च विवक्षितम् । इन्दुलग्नोर्मिहस्ता
अनेन केशग्रहणे मालत्यादिकृतशेखरलग्नहस्तत्वं च ध्वन्यते । अयमभिप्रायः –
आवर्योर्द्वयोरपि शैलराजप्रभवत्वे साधारणे त्वं शम्भोरर्धहरासि । अहं तु
तस्य मूर्धन्यवस्थानं कृतवतीति केशग्रहणदर्शनकुपितां गौरीं फेनव्याजेन
हसन्तीव या विभातीत्यर्थः ॥५०॥</p>
<p>तस्याः पातुं सुरगज इव व्योम्नि पश्चार्धलम्बी</p>
<p>त्वं चेदच्छ्स्फटिकविशदं तर्कयेस्तिर्यगम्भः ।<br>
संसर्पन्त्या सपदि भवतः स्रोतसिच्छाययासौ</p>
<p>स्यादस्थानोपगतयमुनासङ्गमेवाभिरामा॥५२॥</p>
<p>तस्या इति । व्योम्नि पश्चार्धलम्बी आकाशे पृष्ठभागेन लम्बमानः । लोके हि
पश्चादुत्तरशब्दौ पर्यायौ भवतः । अत्र पश्चार्धशब्देन् किमुत्तरार्धं
नेष्यते । उक्तंच – ‘तं वाहनादवनतोत्तरकायम्’ (रघु० ९.६०) इति ।
पश्चार्धशब्दस्य मृगादिषु पृष्ठभागे एव प्रयोगदर्शनात् । तथा शाकुन्तले –
‘पश्चार्धेन प्रविष्टः शरपतनभयाद् भूयसा पूर्वकायम्’ इति ।
तर्कयेश्चिन्तयेः । व्योम्नि तिर्थक् पश्चार्धलम्बी तस्यास्तदम्भः पातुं
तर्कयेश्चेदित्यर्थः । संसर्पन्त्या अवगाहमानाया । संपदि
ससर्पन्त्येत्वन्वयः । छायया प्रतिबिम्बेन अस्थानोपगतयमुनासङ्गमा
गङ्गायमुनयोः प्रयागाख्य एव तीर्थे सङ्गमो भवति । ततोऽन्यत् सर्वमस्थानम् ।
विशिष्टयोः समागमसमाधिरत्र ध्वन्यते ॥५१॥</p>
<p>आसीनानां सुरभितशिलं नाभिगन्धैर्मृगाणां</p>
<p>तस्या एव प्रभवमचलं प्राप्य गौरं तुषारैः ।<br>
वक्ष्यस्यध्वश्रमविनयेन तस्य शृङ्गे निषण्णः</p>
<p>शुभ्रां शोभां त्रिनयनवृषोत्खातपङ्कोपमेयाम्॥ ५२ ॥</p>
<p>आसीनानामिति । नाभिगन्धैर्मृगमदगन्धैः । ‘मृगनाभिर्मृगमदः’ इत्यमरः ।
मृगाणामित्युक्तत्वाद् मृगनाभिगन्धैरित्यनुक्तम् । तस्या एव प्रभवं गङ्गाया
एवोत्पत्तिस्थानम् । वक्ष्यसि, वहतेरिदं रूपं, वोढा भविष्यसि । शुभ्रां
दीप्ताम् । ‘शुभ्रः स्याद् दीप्तशुक्लयोः’ इत्यमरः । पङ्कोपमानादुपेक्षितः
शुक्लवर्णः (शुभ्र? शोभां) त्रिनयनवृषोत्खातपङ्कोपमेयामिति पाठः । कामपि
वधूं भुक्त्वा तस्या एव जन्मगृहे गन्धादिभिः श्रममपहरतो जामातुः कान्तिरत्र
ध्वन्यते ॥५२॥</p>
<p>तं चेद् वायौ सरति सरलस्कन्धसङ्घट्टजन्मा</p>
<p>बाधेतोल्काक्षपितचमरीवालभारो दवाग्निः ।<br>
अर्हस्येनं शमयितुमलं वारिधारासहस्रै-</p>
<p>रापन्नार्तिप्रशमनफलाः सम्पदो ह्युत्तमानाम्॥५३॥</p>
<p>तमिति । सरलस्कन्धसंघट्टजन्मा । सरलो वृक्षविशेषः । स्कन्धशब्देन
स्कन्धशाखा विवक्षिता । हिमजलस्वरूपत्वत् तस्य हिमवतः</p>
<p>किमग्निना व्यसनमित्यपेक्षायामाह – उल्काक्षपितचमरीवालभार इति । दवाग्निः
वनवह्निः । वायौ सरति सति सरलस्कन्धसंघट्टजन्मा
दवाग्निरुल्काक्षपितचमरीवालभारो भूत्वा तं बाघेत चेदित्यर्थः ।
वारिधारासहस्रैः वारिधाराणां सहस्रसंख्याभिः । अत्र सहस्रशब्दः
संख्यावचनोऽपि क्रियासमन्वयसामर्थ्याभावात् संख्येये पर्यवस्यतीत्येव
वोद्धव्यं, बारिधाराभिरित्यर्थः ॥५३॥</p>
<p>ये संरम्भोत्पतनरभसाः स्वाङ्गभङ्गाय तस्मिन्</p>
<p>मुक्ताध्वानं सपदि शरभा लङ्घयेयुर्भवन्तम् ।<br>
तान् कुर्वीथास्तुमुलकरकावृष्टिपातावकीर्णान्</p>
<p>के वा न स्युः परिभवफला निष्फलारम्भयत्नाः॥</p>
<p>य इति । संरम्भोत्पतनरभसा इति, संरम्भः कोपः, कोपोत्पतनवेगिन इत्यर्थः ।
स्वाङ्गभङ्गाय स्वशरीरभङ्गाय । सुक्ताध्वानं शरभाणां मार्गमुक्त्वा
दूरगामिनम् । मुक्तमार्गत्वात् त्वयि शरभाणां लङ्घनं न संभवति, तेषां
शरीरभङ्ग एव भविष्यतीत्यभिप्रायः । तुमुलकरकावृष्टिपातावकीर्णान् । करको
घनोपलः । ‘घनोपलस्तु करके’ इति यादवः। करकाणाम् आ(वृष्टिः?)समन्ताद्
वृष्टिपातः । परिभवफलाः तिरस्कारः फलं येषाम् । निष्फलारम्भयत्नाः निष्फला
आरम्भयत्नाश्चेति कर्मधारयः । आरम्भयत्नाः कर्मव्यापाराः । आरम्भयत्नानां
नैष्फल्यं मेघाभिलङ्घनस्याभावात् । यद्वा निष्फला इति पदच्छेदः । निष्फला
अफलाः । रम्भयत्नाः संरम्भयत्नाः । ‘रम्भस्तु संरम्भे स्त्री
मोचाप्सरसोरि’ति केशवः । के वा निष्फलाः संरम्भयत्नाः परिभवफला न
स्युरित्यर्थः ॥५४॥</p>
<p>तत्र व्यक्तं दृषदि चरणन्यासमर्धेन्दुमौलेः</p>
<p>शश्वत् सिद्धैरुपचितबलिं भक्तिनम्रः परीयाः ।<br>
यस्मिन् दृष्टे करणविगमादूर्ध्वमुद्धूतपापाः</p>
<p>कल्पिष्यन्ते स्थिरगणपदप्राप्तये श्रद्दधानाः॥५५॥</p>
<p>तत्रेति । हिमवतः कस्यांचिच्छिलायां रुद्रपादन्यासो विद्यत इति प्रसिद्धम्
। शश्वत् सिद्धैरुपहृतबलिं सर्वदा सिद्धैरु(पहृतो) पहारम् ।</p>
<p>&ldquo;बलिः पूजोपहारे दैत्यभेदे करेपि च&rdquo;</p>
<p>इति यादवः । अनेन ज्ञानोपायः सूचितः । परीयाः परित ईयाः प्रदक्षिणं
कुर्वीथा इत्यर्थः । करणविगमात्, करणं शरीरम् ।</p>
<p>&ldquo;करणं साधकतमकक्षेत्रगात्रेन्द्रियेष्वपि&rdquo;</p>
<p>इति यादवः । शरीरपरित्यागादूर्ध्वमित्यर्थः । कल्पिष्यन्ते
स्थिरगणपदप्राप्तय इति । ‘नमःस्वस्तिस्वाहास्वधालम् –’ (२.३. १६) इति
सूत्रेत्वलंशब्दस्यार्थग्रहणात् पर्याप्तिवाचिनः क्लृपिधातोर्योगे
स्थिरगण्पदप्राप्तय इति चतुर्थीनिर्देशः ॥५५॥</p>
<p>शब्दायन्ते मधुरसनिलैः कीचकाः पूर्यमाणाः</p>
<p>संसक्ताभिस्त्रिपुरविजयो गीयते किंनराभिः ।<br>
निर्ह्रादी ते मुरव इव चेत् कन्दरेषु ध्वनिः स्यात्<br>
सङ्गीतार्थो ननु पशुपतेर्नृत्यतस्तत्र पूर्णः ॥५६॥</p>
<p>शब्देति । ‘शब्दवैरकलहाभ्रकण्वमेघेभ्यः करणे’ (३.१.१७) इति क्यङ् ।
संसक्ताभिः भक्तिमतीभिः ^(<a href="#cite_note-8">[८]</a>) । शब्दायन्ते गीयते इति च
वर्तमाननिर्देशः सर्वदा संभवात् कृतः । निर्ह्रादी ते मुरव इव चेत्
कन्दरेषु ध्वनिः स्यादिति ।</p>
<p>&ldquo;निर्ह्रादो रवणो नादः क्ष्वेडो ध्वानो ध्वनिः कलः&rdquo;</p>
<p>इति यादवः । पर्यायत्वेन यद्यपि चरन्ति तथाप्यत्रानुनादो निर्ह्रादत्वेन
विवक्षितः । मुरव इति सप्तम्यन्तः । मुरवे निर्ह्रादी ध्वनिरिव कन्दरेषु
ध्वनिस्ते स्याच्चेदित्यर्थः । सङ्गीतार्थः सङ्गीतस्य हेतुः । सङ्गीतं नाम
प्रेक्षणीयनृत्तगीतवाद्यात्मकं त्रयम् । ननु सङ्गीतशब्दस्य
नृत्तादित्रयवाचकत्वं नास्ति, नाटकेषु सङ्गीतकमनुतिष्ठामीति दर्शनात् ।
सङ्गीतशब्दस्तु गानमात्रे प्रयुज्यते । तथा कुमारसंभवे –
‘वनान्तसङ्गीतसखीररोदयत्’ इति । वक्ष्यति च- ‘सङ्गीताय प्रहतमुरवा’ इति ।</p>
<p>कथमत्र सङ्गीतशब्दस्य नृत्तादित्रयवाचकत्वमस्तीति व्याख्यायते इति । उच्यते
। सङ्गीतशब्दस्यैव नृत्तादित्रयवाचकत्वं यादवेनोक्तं –</p>
<p>&lt;centre&gt;&ldquo;नृत्तं गीतं वाद्यमिति नाट्यं तौर्यत्रिकं त्रिकम् ।
सङ्गीतं प्रेक्षणार्थेऽस्मिन्&rdquo;</p>
<p>इति । पशुपतेर्नृत्यतस्तत्र पूर्ण इति पाठः । पशुपतेस्तत्र भावी (समग्रः)
इति पाठे तु नृत्तानुपादानात् सङ्गीतार्थः पूर्णो न स्यात् । अन्ये तु
सङ्गीतार्थो ननु पशुपतेस्तत्र भावी समस्त इति पठन्ति । पादन्यासमन्तरेण
स्वरुपेणापि पशुपतिस्तत्र वसतीति प्रसिद्धम् ॥५६॥</p>
<p>प्रालेयाद्रेरुपतटमतिक्रम्य तांस्तान् विशेषान्</p>
<p>हंसद्वारं भृगुपतियशोवर्त्म यत् क्रौञ्चरन्ध्रम् ।<br>
तेनोदीचीं दिशमनुसरेस्तिर्यगायामशोभी<br>
श्यामः पादो बलिविमथनाभ्युद्यतस्येव विष्णोः॥५७॥</p>
<p>प्रालेयेति । तांस्तान् विशेषान् ‘तस्माद् गच्छेरनुकनखलम्’ इत्युक्तान्
विशेषान् । हंसद्वारं हंसानां मानसाख्यसरोगमनद्वारम् । भृगुपतियशोवर्त्म ।
अत्रेदमनुसन्धेयं – स्कन्देन कौञ्चारातिना स्पर्धमानः परशुरामः कौञ्चाचलं
शरेण सरन्ध्रमकरोत् । तेन तस्य महती कीर्तिरासीत् । तस्माद्
भृगुपतियशोवर्त्मेत्युक्तम् । यथाह मुरारिः-</p>
<p>&ldquo;यद्वाणव्रणवर्त्मना शिखरिणः क्रौञ्चस्य हंसच्छला- दद्याप्यस्थिकणाः पतन्ति
स पुनः क्रुद्धो मुनिर्भार्गवः ॥&rdquo;</p>
<p>इति । अनुसरेः उद्दिश्य गच्छेः । रन्ध्रस्य तिरश्चीनोर्ध्वत्वात्
तिर्यगायामशोभीत्युक्तम् । बलिविमथनाभ्युद्यतस्येव विष्णोः इति ।
बलिभङ्गोद्यतस्य । इदं व्याप्तिवावकत्वात् तत्कालोचितं विशेषणम् ॥५७॥</p>
<p>गत्वा चोर्ध्वं दशमुखभुजोच्छ्वासितप्रस्थसन्धेः</p>
<p>कैलासस्य त्रिदशवनितादर्पणस्यातिथिः स्याः ।<br>
शृङ्गोच्छ्रायैः कुमुदविशदैर्यो वितत्य स्थितः खं</p>
<p>राशीभूतः प्रतिदिनमिव त्र्यम्बकस्याट्टहासः॥५८॥</p>
<p>गत्वेति । तेन रन्ध्रेणोर्ध्वं गत्वेत्यर्थः ।
दशमुखभुजोच्छ्वासितप्रस्थसन्धेः दशमुखभुजोद्धारणाद् दलितसानुसन्धेः ।
त्रिदशवनितादर्पणस्य । ननु इदं विशेषणमयुक्तं मेघवातस्पर्शाद्
दर्पणस्यान्धीभावात् । उक्तं च&ndash;</p>
<p>&lsquo;&lsquo;मत्तः सदाचारशुचेः कलङ्कं पयोदवातादिव दर्पणस्य&rsquo;&rsquo;</p>
<p>इति । अस्य परिहारः – कैलासस्य महत्तया मालिन्यं न संभवतीति । महत्तामेव
दर्शयति – श्रृङ्गोच्छ्रायैरिति । वितत्य विस्तीर्य । यावदाकाशं
वितत्येत्यर्थः । अट्टहासो महाहासः । ‘अट्टहासो महाहास’ इति यादवः ॥५८॥</p>
<p>उत्पश्यामि त्वयि तटगते स्निग्धभिन्नाञ्जनाभे</p>
<p>सद्यःकृत्तद्विरदरदनच्छेदगौरस्य तस्य ।<br>
शोभामद्रेः स्तिमितनयनप्रेक्षणीयां भवित्री-<br>
मंसन्यस्ते सति हलभृतो मेचके वाससीव॥५९॥</p>
<p>उत्पश्यामीति । स्निग्धभिन्नाञ्जनाभे भन्नस्निग्घाञ्जनशिलासन्निभे ।
स्तिमितनयनप्रेक्षणीयामिति उत्पश्यामीत्यनेन संबन्धः । हलभृतो नीलाम्बरस्य
। अस्यापि सद्यः कृत्तद्विरदरदनच्छेदगौरस्येत्यादि योज्यम् । मेचके नीले ।</p>
<p>&ldquo;कृष्णे नीलासितश्यामकालश्यामलमेचकाः&rdquo;</p>
<p>इत्मरः ॥५९॥</p>
<p>हित्वा तस्मिन् भुजगवलयं शम्भुना दत्तहस्ता</p>
<p>क्रीडाशैले यदि च विहरेत् पादचारेण गौरी ।<br>
भङ्गी भक्त्या विरचितवपुः स्तम्भितान्तर्जलौघः</p>
<p>सोपानं कुरु मणितटारोहणायाग्रयायी॥६०॥</p>
<p>हित्वेति । भुजगवलयोत्सारणं देव्यास्रासाभावाय । यदि चेति चकारस्य
त्वमित्यनेन संबन्धः । विहरेत् क्रीडेत् परिक्रामोदिति वा । भङ्गी भङ्गवान्
। ‘भङ्गो विभङ्गः शकलः’ इति केशवः । उक्तंच ‘शिलाविभङ्गैरि’ति । भक्त्या
ईश्वरभक्तया । प्रागप्युक्तं ‘भक्तिनम्रः परीया’</p>
<p>इति । विरचितवपुः । विच्छिद्य विच्छिद्य रचनं विरचनं
सोपानमित्यर्थः^(<a href="#cite_note-9">[९]</a>) । मणितटारोहणाय
^(<a href="#cite_note-10">[१०]</a>) । मणिग्रहणं मेघस्य नीलवर्णत्वात्
तटसोपानयोरेकवर्णत्वं सूचयितुं कृतम् । गौरी क्रीडाशैले पादचारेण यदि
विहरेत्, त्वं च भक्त्या भङ्गीभूत्वा विरचितवपुः मणितटारोहणाय सोपानं
कुर्वीत्यर्थः ॥६०॥</p>
<p>तत्रावश्यं वलयकुलिशोद्धट्टनोद्गीर्णतोयं</p>
<p>नेष्यन्ति त्वां सुरयुवतयो यन्त्रधारागृहत्वम् ।<br>
ताभ्यो मोक्षस्तव यदि सखे! घर्मलब्धस्य न स्यात्</p>
<p>क्रीडालोलाः श्रवणपरुषैर्गर्जितैर्भाययेस्ताः॥६१॥</p>
<p>तत्रेति । वलयकुलिशोद्धट्टनोद्गीर्णतोयं वलयमेव कुलिशं वलयकुलिशं तेन
वलयकुलिशेन ऊर्ध्वप्रोतत्वं वलयकुलिशोद्धट्टनम् ।
कुलिशग्रहणेनोद्धट्टनसाधनत्वमुक्तम् । यन्त्रधारागृहत्वं
कृत्रिमधारागृहत्वम् । धर्मलब्धस्य धर्मकाललब्धस्य । ननु वर्षाकालो वर्तते
। कथं धर्मकाललाभः । देवभूमित्वात् कैलासे षडृतवः सर्वदा वर्तन्त्ते ।
वक्ष्यति च – ‘हस्ते लीलाकमलम्’ इति । अथवा धर्मशब्देन श्रमो विवक्षितः ।
फ्रीडाश्रमसमये लब्धस्येत्यर्थः । भाययेर्भयं जनयेः ॥६१॥</p>
<p>हेमाम्भोजप्रसवि सलिलं मानसस्याददानः</p>
<p>कुर्वन् कामात् क्षणमुखपटप्रीतिमैरावतस्य ।<br>
धुन्वन् कल्पद्रुमकिसलयान्यंशुकानीव वातै-</p>
<p>र्नानाचेष्टैर्जलद! ललितैर्निर्विशेस्तं नगेन्द्रम्॥६२॥</p>
<p>डेमेति । प्रसवो जननं पुष्पं वा, तदस्यास्तीति प्रसवि ।</p>
<p>&lsquo;&lsquo;प्रसवो जननानुज्ञापुत्रेषु फलपुष्पयोः '&rsquo;</p>
<p>इति यादवः । कामाद् यथेष्टम् । इदं सर्वशेषम् । क्षणमुखपटप्रीतिं,
क्षणग्रहणं सलिलादानमुहूर्तविवक्षायाम् । मुखपटप्रीतिं
मुखावगुण्ठनपटप्रीतिम् । ऐरावतस्य मानसावगाहिनः । उन्मज्जत ऐरावतस्य</p>
<ol>
<li><a href="#cite_ref-1">↑</a> &lsquo;ये कुर्वाणः त’ ख. पाठः.</li>
<li><a href="#cite_ref-2">↑</a> &lsquo;नम् । स्वा&rsquo;</li>
<li><a href="#cite_ref-3">↑</a> ’त् प्रमत्तः इति पाठः ।
जुगुप्साविरामार्थानामित्यपादाने पञ्चमी । प्रमत्तोऽनवहितः ।’ क. पाठः.</li>
<li><a href="#cite_ref-4">↑</a> &lsquo;रः । स्वा’ क. पाठः.</li>
<li><a href="#cite_ref-5">↑</a> ’रत्वेन सू’ ख. पाठः.</li>
<li><a href="#cite_ref-6">↑</a> १. ’दृप्ताः प्र’ ख. पाठः,</li>
<li><a href="#cite_ref-7">↑</a> १. ’ति षि’ क. पाठः,</li>
<li><a href="#cite_ref-8">↑</a> १. ’र’ क. पाठः</li>
<li><a href="#cite_ref-9">↑</a> १. &lsquo;न कुरु । म&rsquo;</li>
<li><a href="#cite_ref-10">↑</a> १. &lsquo;य । सोपानं कु&rsquo; क. पाठः</li>
</ol>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/TIkA/padyam/kAlidAsaH/meghadUtam/pradIpa-TIkA/03_pUrvameghaH/">03 पूर्वमेघः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 03 पूर्वमेघः</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 20 12:57:31 UTC. (<a href="http://google.com/search?q=12%3a57%3a31%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
