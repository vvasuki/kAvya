<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/kathAsaritsAgaraH/09/002/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/kathAsaritsAgaraH/09/002/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="००२" />
<meta property="og:description" content="ततोऽलंकारवत्या स युक्तो वत्सेश्वरात्मजः ।
नरवाहनदत्तोऽत्र नववध्वा पितुर्गृहे ।। १
तच्चेटिकानां दिव्येन नृत्यगीतेन रञ्जितः ।
आपानं सेवमानश्च सचिवैः सह तस्थिवान् ।। २
एकदा च तमागत्य सा श्वश्रूः काञ्चनप्रभा ।
अलंकारवतीमाता विहितातिथ्यमब्रवीत् ।। ३
आगच्छास्मद्गृहं पश्य तत्सुन्दरपुरं पुरम् ।
रमस्व तत्रोपवनेष्वलंकारवतीयुतः ।। ४
एतच्छ्रुत्वा तथेत्युक्त्वा पितुरावेद्य तद्गिरा ।
वसन्तक सहादाय वध्वा सह समन्त्रिकः ।। ५
श्वश्र्वा विद्याप्रभावेण तयैव स विनिर्मितम् ।
विमानवरमारुह्य प्रतस्थे व्योमवर्त्मना ।। ६
विमानस्थश्च गगनात्सोऽधस्तात्प्रविलोकयन् ।
स्थलीपरिमितां पृथ्वीं समुद्रान्परिखालघून् ।। ७" />
<meta property="og:type" content="article" />
<meta property="og:url" content="https://vishvAsa.github.io/kAvyam/TIkA/padyam/kathAsaritsAgaraH/09/002/" /><meta property="article:section" content="TIkA" />



<meta itemprop="name" content="००२">
<meta itemprop="description" content="ततोऽलंकारवत्या स युक्तो वत्सेश्वरात्मजः ।
नरवाहनदत्तोऽत्र नववध्वा पितुर्गृहे ।। १
तच्चेटिकानां दिव्येन नृत्यगीतेन रञ्जितः ।
आपानं सेवमानश्च सचिवैः सह तस्थिवान् ।। २
एकदा च तमागत्य सा श्वश्रूः काञ्चनप्रभा ।
अलंकारवतीमाता विहितातिथ्यमब्रवीत् ।। ३
आगच्छास्मद्गृहं पश्य तत्सुन्दरपुरं पुरम् ।
रमस्व तत्रोपवनेष्वलंकारवतीयुतः ।। ४
एतच्छ्रुत्वा तथेत्युक्त्वा पितुरावेद्य तद्गिरा ।
वसन्तक सहादाय वध्वा सह समन्त्रिकः ।। ५
श्वश्र्वा विद्याप्रभावेण तयैव स विनिर्मितम् ।
विमानवरमारुह्य प्रतस्थे व्योमवर्त्मना ।। ६
विमानस्थश्च गगनात्सोऽधस्तात्प्रविलोकयन् ।
स्थलीपरिमितां पृथ्वीं समुद्रान्परिखालघून् ।। ७">

<meta itemprop="wordCount" content="4970">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="००२"/>
<meta name="twitter:description" content="ततोऽलंकारवत्या स युक्तो वत्सेश्वरात्मजः ।
नरवाहनदत्तोऽत्र नववध्वा पितुर्गृहे ।। १
तच्चेटिकानां दिव्येन नृत्यगीतेन रञ्जितः ।
आपानं सेवमानश्च सचिवैः सह तस्थिवान् ।। २
एकदा च तमागत्य सा श्वश्रूः काञ्चनप्रभा ।
अलंकारवतीमाता विहितातिथ्यमब्रवीत् ।। ३
आगच्छास्मद्गृहं पश्य तत्सुन्दरपुरं पुरम् ।
रमस्व तत्रोपवनेष्वलंकारवतीयुतः ।। ४
एतच्छ्रुत्वा तथेत्युक्त्वा पितुरावेद्य तद्गिरा ।
वसन्तक सहादाय वध्वा सह समन्त्रिकः ।। ५
श्वश्र्वा विद्याप्रभावेण तयैव स विनिर्मितम् ।
विमानवरमारुह्य प्रतस्थे व्योमवर्त्मना ।। ६
विमानस्थश्च गगनात्सोऽधस्तात्प्रविलोकयन् ।
स्थलीपरिमितां पृथ्वीं समुद्रान्परिखालघून् ।। ७"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/kathAsaritsAgaraH\/09\/002\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/kathAsaritsAgaraH\/09\/002.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kAvyam/TIkA/padyam/kathAsaritsAgaraH/09/002/" />
    <link rel="alternate" hreflang="sa-Deva" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/TIkA/padyam/kathAsaritsAgaraH/09/002/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="००२">००२</h1>
    
    <a id="editLink" class="btn btn-primary"  href="https://github.com/vishvAsa/kAvyam/edit/content/TIkA/padyam/kathAsaritsAgaraH/09/002.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>ततोऽलंकारवत्या स युक्तो वत्सेश्वरात्मजः ।<br>
नरवाहनदत्तोऽत्र नववध्वा पितुर्गृहे ।। १<br>
तच्चेटिकानां दिव्येन नृत्यगीतेन रञ्जितः ।<br>
आपानं सेवमानश्च सचिवैः सह तस्थिवान् ।। २<br>
एकदा च तमागत्य सा श्वश्रूः काञ्चनप्रभा ।<br>
अलंकारवतीमाता विहितातिथ्यमब्रवीत् ।। ३<br>
आगच्छास्मद्गृहं पश्य तत्सुन्दरपुरं पुरम् ।<br>
रमस्व तत्रोपवनेष्वलंकारवतीयुतः ।। ४<br>
एतच्छ्रुत्वा तथेत्युक्त्वा पितुरावेद्य तद्गिरा ।<br>
वसन्तक सहादाय वध्वा सह समन्त्रिकः ।। ५<br>
श्वश्र्वा विद्याप्रभावेण तयैव स विनिर्मितम् ।<br>
विमानवरमारुह्य प्रतस्थे व्योमवर्त्मना ।। ६<br>
विमानस्थश्च गगनात्सोऽधस्तात्प्रविलोकयन् ।<br>
स्थलीपरिमितां पृथ्वीं समुद्रान्परिखालघून् ।। ७<br>
&hellip; &hellip;&hellip;&hellip;&hellip;&hellip; &hellip;&hellip;.. &hellip; .. ।<br>
&hellip;&hellip;&hellip;&hellip;&hellip; &hellip;&hellip;&hellip;&hellip;.. ।। ८<br>
श्वश्रूभार्यादिभिः साकं क्रमात्प्राप हिमाचलम् ।<br>
नादितं किंनरीगीतैः स्वर्वधूसंघसुन्दरम् ।। ९<br>
तत्राश्चर्याणि सुबहून्येष पश्यन्नवाप्तवान् ।<br>
नरवाहनदत्तोऽथ तत्सुन्दरपुरं युवा ।। १०<br>
सौवर्णै रत्ननिचितैः प्रासादैर्हिमवत्यपि ।<br>
सुमेरुशिखरभ्रान्तिं कुर्वद्भिरुपशोभितम् ।। ११<br>
व्योमावतीर्णश्चोत्तीर्य विमानात्प्रविवेश तत् ।<br>
सानाथ्यदर्शनान्नृत्यदिव लोलैर्ध्वजांशुकैः ।। १२<br>
प्रविशद्राजधानीं च स श्वश्र्वा कृतमङ्गलः ।<br>
अलंकारवतीयुक्तः सवयस्यवसन्तकः ।। १३<br>
तत्र तं दिवसं दिव्यैर्भोगैः श्वश्रूप्रभावजैः ।<br>
उवास सुकृती स्वर्ग इव श्वशुरवेश्मनि ।। १४<br>
अन्येद्युस्तं च सा श्वश्रूरवोचत्काञ्चनप्रभा ।<br>
अस्ति स्वयंभूर्भगवान्नगरेऽस्मिन्नुमापतिः ।। १४<br>
स दृष्टपूजितो भोगं मोक्षं चैव प्रयच्छति ।<br>
अलंकारवतीपित्रा तत्रोद्यानं कृतं महत् ।। १६<br>
तीर्थं गङ्गासरःसंज्ञमन्वर्थं चावतारितम् ।<br>
तं तत्रार्चयितुं देवं विहर्तुं चाद्य गच्छत ।। १७<br>
एवं श्वश्र्वा तयोक्तस्तु शार्वोद्यानं सहानुगः ।<br>
नरवाहनदत्तोऽगादलंकारवतीसखः ।। १८<br>
तरुभिः काञ्चनस्कन्धै रत्नशाखामनोरमैः ।<br>
मुक्तागुच्छाच्छकुसुमैः कान्तं विद्रुमपल्लवैः ।। १९<br>
तत्र गङ्गासरःस्नातः पूजितोमापतिश्च सः ।<br>
बभ्राम रत्नसोपाना वापीः काञ्चनपङ्कजाः ।। २०<br>
तासां तीरेषु हृद्येषु कल्पवल्लीगृहेषु च ।<br>
सहालंकारवत्या स विजहारानुगान्वितः ।। २१<br>
दिव्यैरापानसंगीतैः परिहासैश्च पेशलैः ।<br>
मरुभूत्यार्जवकृतै रमते स्म च तेषु सः ।। २२<br>
मासमात्रमुवासैवं क्रीडन्नुद्यानभूमिषु ।<br>
नरवाहनदत्तोऽत्र श्वश्रूविद्याविभूतिभिः ।। २३<br>
ततो देवोचितैर्वस्त्रैरलंकारैश्च पूजितः ।<br>
सवधूकः सहामात्यः काञ्चनप्रभया तया ।। २४<br>
आययौ स विमानेन तेनैव सह सानुगः ।<br>
कौशाम्बीं सहितो वध्वा पित्रोर्दत्तेक्षणोत्सवः ।। २५<br>
तत्र वासवदत्ताया वत्सराजस्य चाग्रतः ।<br>
अलंकारवतीमाह माता सा काञ्चनप्रभा ।। २६<br>
दुःखं स्थाप्यस्त्वया भर्ता नेर्ष्याकोपेन जातुचित् ।<br>
तत्पापजो हि विरहः पुत्रि गाढानुतापकृत् ।। २७<br>
ईर्ष्यावत्या मया पूर्वं दुःखं यत्स्थापितः पतिः ।<br>
ततोऽद्य पश्चात्तापेन दह्ये तस्मिन्गते वनम् ।। २८<br>
इत्युक्त्वा तां समाश्लिष्य बाष्पसंरुद्धनेत्रया ।<br>
काञ्चनप्रभया जग्मे खमुत्पत्य निजं पुरम् ।। २९<br>
ततस्तस्मिन्दिने याते प्रातः कृत्वोचिताः क्रियाः ।<br>
नरवाहनदत्तेऽत्र स्थिते स्वसचिवान्विते ।। ३०<br>
अलंकारवतीपार्श्वं प्रविश्यैव विलासिनी ।<br>
एकाब्रवीद्भीतमीता देवि स्त्रीं रक्ष रक्ष माम् ।। ३१<br>
एष हि ब्राह्मणो हन्तुमागतो मां बहिः स्थितः ।<br>
एतद्भयात्प्रविष्टाहं पलाय्य शरणैषिणी ।। ३२<br>
मा भैषीर्ब्रूहि वृत्तान्तं कोऽयं किं त्वां जिघांसति ।<br>
इति पृष्टा च सा वक्तुं भूय एव प्रचक्रमे ।। ३३<br>
अशोकमाला नामाहमस्यामेव पुरि प्रभो ।<br>
बलसेनाभिधानस्य क्षत्रियस्यात्मसंभवा ।। ३४<br>
साहं कन्या सती पूर्वं रूपलुब्धेन याचिता ।<br>
हठशर्माभिधानेन विप्रेणार्थवता पितुः ।। ३५<br>
नाहं दुराकृतिं घोरमुखमिच्छाम्यमुं पतिम् ।<br>
दत्ता नासे गृहेऽस्येति पितरं चाहमब्रवम् ।। ३६<br>
तच्छ्रुत्वाप्यकरोत्तावद्धठशर्मा गृहे पितुः ।<br>
प्रायं यावदहं दत्ता तेनास्मै वधभीरुणा ।। ३७<br>
ततो विवाह्यानिच्छन्तीमप्यनैषीत्स मां द्विजः ।<br>
अहं गता च तं त्यक्त्वैवान्यं क्षत्रियपुत्रकम् ।। ३८<br>
सोऽभिभूतोऽर्थसंदर्पाद्यत्तेन हठशर्मणा ।<br>
तद्द्वितीयो मया क्षत्रकुमारो धनवाञ्छ्रितः ।। ३९<br>
तस्य तेनाग्निना रात्रौ गत्वैवोद्दीपितं गृहम् ।<br>
ततस्तेन विमुक्ताहं तृतीयं क्षत्रियं गता ।। ४०<br>
तस्याप्यादीपितं तेन निशि वेश्म द्विजन्मना ।<br>
ततस्तेनाप्यहं त्यक्ता संप्राप्ता कांदिशीकताम् ।। ४१<br>
जम्बुकादविकेवाथ बिभ्यती हन्तुकामतः ।<br>
हठशर्मद्विजात्तस्मात्पदात्पदममुञ्चतः ।। ४२<br>
इहैव युष्मद्भृत्यस्य बलिनो वीरशर्मणः ।<br>
राजपुत्रस्य दासीत्वे शरण्यस्याहमाश्रयम् ।। ४३<br>
तद्बुद्ध्वा मयि नैराश्यविधुरो विरहातुरः ।<br>
त्वगस्थिशेषः संवृत्तो हठशर्मा स दुर्मतिः ।। ४४<br>
मद्रक्षार्थं प्रवृत्तश्च बन्धनायेह तस्य सः ।<br>
राजपुत्रो मया देवि वीरशर्मा निवारितः ।। ४५<br>
अद्य मां निर्गतां दैवाद्दृष्ट्वाकृष्टकृपाणिकः ।<br>
हठशर्मा स हन्तुं मामितो यावत्प्रधावितः ।। ४६<br>
तेनागता पलाय्येह प्रतीहार्या दयार्द्रया ।<br>
मुक्तद्वारा प्रविष्टाहं स च जाने स्थितो बहिः ।। ४७<br>
इत्युक्तवत्यां तस्यां च हठशर्माणमात्मनः ।<br>
नरवाहनदत्तस्तमग्रमानाययद्द्विजम् ।। ४८<br>
क्रोधादशोकमालां तां पश्यन्तं दीप्तया दृशा ।<br>
विकृतं क्षुरिकाहस्तं कोपकम्पाङ्गसंधिकम् ।। ४९<br>
उवाच चैनं कुब्रह्मन्स्त्रियं हंसि दहस्यपि ।<br>
तदर्थं परवेश्मानि किमर्थं पापकार्यसि ।। ५०<br>
तच्छ्रुत्वा स द्विजोऽवादीद्धर्मदारा इयं मम ।<br>
त्यक्त्वा मां चान्यतो याता सहेय तदहं कथम् ।। ५१<br>
इत्युक्ते तेन विग्ना साशोकमाला तदाब्रवीत् ।<br>
भो लोकपाला ब्रूतैतत्किं न युष्मासु साक्षिषु ।। ५२<br>
अनिच्छन्ती हठान्नीता विवाह्याहमिहामुना ।<br>
किं तदा च मया नोक्तं नासिष्ये ते गृहेष्विति ।। ५३<br>
एवमुक्ते तया तत्र दिव्या वागेवमभ्यधात् ।<br>
यथैवाशोकमालेयं वक्ति सत्यं तथैव तत् ।। ५४<br>
न चैषा मानुषी तत्त्वमेतदीयं निशम्यताम् ।<br>
अस्त्यशोककरो नाम वीरो विद्याधरेश्वरः ।। ५५<br>
तस्यापुत्रस्य चैकैव दैवादजनि कन्यका ।<br>
अशोकमाला नाम्ना सावर्धतास्य पितुर्गृहे ।। ५६<br>
यौवनस्था च सा तेन दीयमानान्वयार्थिना ।<br>
न कंचिदैच्छद्भर्तारमतिरूपाभिमानतः ।। ५७<br>
तेन शापमदात्सोऽस्यै निर्बन्धकुपितः पिता ।<br>
मानुष्यं व्रज नामात्र भविता च स्वमेव ते ।। ५८<br>
परिणेष्यति चात्र त्वां विरूपो ब्राह्मणो हठात् ।<br>
तं त्यक्त्वा तद्भयाद्भर्तॄन्क्रमेण त्रीनुपैष्यसि ।। ५९<br>
ततोऽऽप्युपद्रुता तेन दासीत्वेनाश्रयिष्यसि ।<br>
राजपुत्रं बलीयांसं न चैव स निवर्त्सति ।। ६०<br>
दृष्ट्वा च धाविते तस्मिन्हन्तुकामे पलायिता ।<br>
प्रविष्टा राजभवनं शापादस्माद्विमोक्ष्यसे ।। ६१<br>
एवं याशोकमाला सा पित्रा विद्याधरी पुरा ।<br>
शप्ता तेनैव नाम्नाद्य सैषा जातात्र मानुषी ।। ६२<br>
जातश्च सैष शापान्तोऽमुष्या गत्वाधुना पदम् ।<br>
वैद्याधरं स्वं तत्रस्था प्रवेक्ष्यति निजां तनुम् ।। ६३<br>
ततोऽभिरुचिताख्येन विद्याधरमहीभुजा ।<br>
वृतेन भर्त्रा सहिता शापं संस्मृत्य रंस्यते ।। ६४<br>
इत्युक्त्वा विरतं वाचा दिव्यया सापि तत्क्षणम् ।<br>
अशोकमाला सहसा गतजीवापतद्भुवि ।। ६५<br>
दृष्ट्वा च तदलंकारवती बाष्पायितेक्षणा ।<br>
नरवाहनदत्तश्च तत्पार्श्वस्थौ बभूवतुः ।। ६६<br>
स तु दुःखजितामर्षो रागान्धो विलपन्नपि ।<br>
अकस्माद्धठशर्माभूद्धर्षोत्फुल्लाननो द्विजः ।। ६७<br>
किमेतदिति पृष्टश्च सर्वैर्विप्रो जगाद सः ।<br>
मया जन्म स्मृतं पूर्वं तच्च वच्मि निशम्यताम् ।। ६८<br>
हिमाद्रावस्ति मदनपुरं नामोत्तमं पुरम् ।<br>
प्रलम्बभुज इत्यस्ति तत्र विद्याधरेश्वरः ।। ६९<br>
तस्मोदपद्यत स्थूलभुजाख्यस्तनयः प्रभो ।<br>
स च राजसुतो भव्यो यौवनस्थोऽभवत्क्रमात् ।। ७०<br>
ततः सुरभिवत्साख्यो विद्याधरपतिः स्वयम् ।<br>
सकन्यो गृहमागत्य प्रलम्बभुजमाह तम् ।। ७१<br>
इयं सुरभिदत्ताख्या सुता त्वत्सूनवे मया ।<br>
दत्ता स्थूलभुजायाद्य गुणवान्स वहत्विमाम् ।। ७२<br>
तच्छ्रुत्वा प्रतिपद्यैव समाहूय स्वसूनवे ।<br>
स प्रलम्बभुजस्तस्मायेतमर्थं न्यवेदयत् ।। ७३<br>
ततः स तं स्थूलभुजो रूपदर्पात्सुतोऽब्रवीत् ।<br>
परिणेष्ये न तातैनां रूपेणैषा हि मध्यमा ।। ७४<br>
किं पुत्रात्यन्तरूपेण मान्या ह्येषा महान्वया ।<br>
पित्रा दत्ता मया चात्ता त्वत्कृते मान्यथा कृथाः ।। ७५<br>
इत्युक्तश्च पुनस्तेन पित्रा स्थूलभुजः स तत् ।<br>
नाकरोद्यत्ततस्तं स शशाप कुपितः पिता ।। ७६<br>
रूपाहंकारदोषेण मानुष्येऽवतरामुना ।<br>
भविष्यसि च तत्र त्वं विकृतो विकटाननः ।। ७७<br>
भार्यामशोकमालाख्यां प्राप्य शापच्युतां हठात् ।<br>
प्राप्तासि विरहक्लेशमनिच्छन्त्या तयोज्झितः ।। ७८<br>
तस्याश्चान्यप्रसक्तायाः कृते दुःखकृशीकृतः ।<br>
करिष्यस्यग्निदाहादि पातकं रागमोहितः ।। ७९<br>
इत्युक्तशापं रुदती तं प्रलम्बभुजं तदा ।<br>
साध्वी सुरभिदत्ता सा पादलग्ना व्यजिज्ञपत् ।। ८०<br>
देहि शापं ममाप्येवं समास्तु गतिरावयोः ।<br>
मा भून्मे भर्तुरेकस्य क्लेशो मदपराधतः ।। ८१<br>
एवमुक्तवतीं तुष्टः साध्वीं तां परिसान्त्वयन् ।<br>
स प्रलम्बभुजः सूनोरेवं शापान्तमभ्यधात् ।। ८२<br>
यदैवाशोकमालायाः शापमोक्षो भविष्यति ।<br>
तदैव जातिं स्मृत्वायं शापादस्माद्विमोक्ष्यते ।। ८३<br>
प्राप्य च स्वतनुं शापं संस्मरन्निरहंकृतिः ।<br>
अचिरात्त्वां विवाह्येह त्वद्युक्तो भविता सुखी ।। ८४<br>
इत्युक्ता तेन सा साध्वी कथंचिद्धृतिमाददे ।<br>
तं च जानीत मां स्थूलभुजं शापादिह च्युतम् ।। ८५<br>
दृष्टं मया चाहंकारदोषाद्दुःखमिदं महत् ।<br>
पुंसामदृष्टे दृष्टे वा श्रेयोऽहंकारिणां कुतः ।। ८६<br>
क्षीणो मे स च शापोऽद्येत्युक्त्वा मुक्त्वा च तां तनुम् ।<br>
हठशर्मा स संपेदे विद्याधरकुमारकः ।। ८७<br>
अशोकमालादेहं च नीत्वा विद्याप्रभावतः ।<br>
अदृश्यमेव चिक्षेप गङ्गायामानृशंस्यतः ।। ८८<br>
विद्याप्रभावानीतैश्च तत्तोयैरभितः क्षणात् ।<br>
अक्षालयदलंकारवतीवासगृहं स तत् ।। ८७<br>
नरवाहनदत्तं च नत्वा तं भाविनं प्रभुम् ।<br>
स्वकार्यसिद्धये प्रायादुत्पत्य स नभस्ततः ।। ९०<br>
विस्मितेष्वथ सर्वेषु प्रसङ्गादत्र गोमुखः ।<br>
अनङ्गरतिसंबद्धामिमामकथयत्कथाम् ।। ९१<br>
अस्ति शूरपुरं नाम यथार्थं नगरं भुवि ।<br>
महावराह इत्यासीद्राजा तत्रातिदुर्मदः ।। ९२<br>
गौर्याराधनतस्तस्य देव्यां पद्मरतौ सुता ।<br>
जज्ञेऽनङ्गरतिर्नाम भूपस्यानन्यसंततेः ।। ९३<br>
कालेन यौवनारूढा सा च रूपाभिमानिनी ।<br>
नेच्छति स्म पतिं कंचिद्याचमानेषु राजसु ।। ९४<br>
यः शूरो रूपवानेकं विज्ञानं वेत्ति शोभनम् ।<br>
तस्मै मयात्मा दातव्य इत्युवाच तु निश्चयात् ।। ९५<br>
अथ तत्राययुर्वीराश्चत्वारो दक्षिणापथात् ।<br>
तत्प्रेप्सवः श्रुतोदन्तास्तदीप्सितगुणान्विताः ।। ९६<br>
द्वाःस्थैरावेदितांस्तांश्च प्रविष्टान्पृच्छति स्म सः ।<br>
महावराहो नृपतिरनङ्गरतिसंनिधौ ।। ९७<br>
नाम किं कस्य युष्माकं जातिर्विज्ञानमेव च ।<br>
एतद्राजवचः श्रुत्वा तेष्वेकस्तं व्यजिज्ञपत् ।। ९८<br>
पञ्चपट्टिकनामाहं शूद्रो विज्ञानमस्ति मे ।<br>
वयामि प्रत्यहं पञ्च पट्टिकायुगलानि यत् ।। ९९<br>
तेभ्य एकं प्रयच्छामि ब्राह्मणाय ददामि च ।<br>
द्वितीयं परमेशाय तृतीयं च वसे स्वयम् ।। १००<br>
चतुर्थे मे भवेद्भार्या यदि तस्यै ददामि तत् ।<br>
शरीरयात्रां विक्रीय पञ्चमेन करोम्यहम् ।। १०१<br>
अथ द्वितीयोऽप्याचख्यावहं भाषाज्ञसंज्ञकः ।<br>
वैश्यो रुतं विजानामि सर्वेषां मृगपक्षिणाम् ।। १०२<br>
ततस्तृतीयोऽप्यवददहं खड्गधराभिधः ।<br>
क्षत्रियः खड्गयुद्धेन जीये नान्येन केनचित् ।। १०३<br>
चतुर्थश्चाब्रवोज्जीवदत्ताख्योऽहं द्विजोत्तमः ।<br>
गौरीप्रसादविद्याभ्यां जीवयामि मृतां स्त्रियम् ।। १०४<br>
एवमुक्तवतां तेषां शूद्रविट्क्षत्रियास्त्रयः ।<br>
रूपं शौर्यं बलं चैव शशंसुः पृथगात्मनः ।। १०५<br>
ब्राह्मणो रूपवर्जं तु बलवीर्यं शशंस सः ।<br>
ततो महावराहः स्वं क्षत्तारमवदन्नृपः ।। १०६<br>
नीत्वा विश्रमयैतास्त्वं संप्रति स्वगृहेऽखिलान् ।<br>
तच्छ्रुत्वा स तथेत्युक्त्वा क्षत्ता तानानयद्गृहम् ।। १०७<br>
ततोऽब्रवीत्स राजा तामनङ्गरतिमात्मजाम् ।<br>
एषां चतुर्णां वीराणां पुत्रि कोऽभिमतस्तव ।। १०८<br>
श्रुत्वैतत्पितरं तं सा प्राहानङ्गरतिस्तदा ।<br>
चतुर्णामपि तातैषां न कोऽप्यभिमतो मम ।। १०९<br>
शूद्रश्च वायकश्चैकः क्रियते तस्य किं गुणैः ।<br>
वैश्यो द्वितीयः पक्ष्यादिरुतैर्ज्ञातैश्च तस्य किम् ।। ११०<br>
ताभ्यां कथमहं दद्यामात्मानं क्षत्रिया सती ।<br>
तृतीयस्तुल्यवर्णो मे भवति क्षत्रियो गुणी ।। १११<br>
किं तु सेवोपजीवी स दरिद्रः प्राणविक्रयी ।<br>
पृध्वीपतिसुता भूत्वा कथं स्यां तस्य गेहिनी ।। ११२<br>
चतुर्थो ब्राह्मणो जीवदत्तोऽप्यभिमतो न मे ।<br>
स विरूपो विकर्मस्थः पतितो वेदवर्जितः ।। ११३<br>
स ते दण्डयितुं युक्तः किं नु तस्मै ददासि माम् ।<br>
वर्णाश्रमाणां धर्मस्य राजा त्वं तात रक्षिता ।। ११४<br>
खड्गशूराच्च नृपतेर्धर्मशूरः प्रशस्यते ।<br>
खड्गशूरसहस्राणां धर्मशूरो भवेत्पतिः ।। ११५<br>
इत्याद्युक्तवतीमेतां सुतामन्तःपुरं निजम् ।<br>
विसृज्य च समुत्तस्थौ स्नानाद्यर्थं स भूपतिः ।। ११६<br>
द्वितीयेऽह्नि च ते वीरा गृहात्क्षत्तुर्विनिर्गताः ।<br>
बभ्रमुर्नगरे तत्र चत्वारोऽपि सकौतुकाः ।। ११७<br>
तावच्च पद्मकवलो नामात्र व्यालवारणः ।<br>
भग्नालानो जनं मथ्नञ्शालाया निरगान्मदात् ।। ११८<br>
सोऽप्यधावच्च तान्दृष्ट्वा वीरान्हन्तुं महागजः ।<br>
ते चापि तस्याभिमुखं प्राधावन्नुद्यतायुधाः ।। ११९<br>
ततः खड्गधराख्यो यस्तन्मध्ये क्षत्रियः स तान् ।<br>
अन्यान्निवार्य त्रीनेको गजमभ्यापपात तम् ।। १२०<br>
लुलाव च करं तस्य गर्जतोऽग्रप्रसारितम् ।<br>
एकेनापि प्रहारेण बिसकन्दावहेलया ।। १२१<br>
पादमध्ये च निर्गत्य दर्शयित्वा च लाघवम् ।<br>
प्रहारं प्रददौ पृष्ठे द्वितीयं तस्य दन्तिनः ।। १२२<br>
तृतीयेन च चिच्छेद तस्य पादावुभावपि ।<br>
ततो मुक्तारटिर्हस्ती पपात च ममार च ।। १२३<br>
तं दृष्ट्वा विक्रमं तस्य जनः सर्वो विसिस्मिये ।<br>
राजा महावराहस्तद्बुद्ध्वा चित्रीयते स्म च ।। १२४<br>
अन्येद्युः स गजारूढो मृगयायै नृपो ययौ ।<br>
वीराः खड्गधराद्यास्ते चत्वारोऽपि तमन्वगुः ।। १२५<br>
तत्र व्याघ्रमृगक्रोडान्ससैन्ये राज्ञि निघ्नति ।<br>
अधावन्कुपिताः सिंहाः श्रुतवारणबृंहिताः ।। १२६<br>
अभ्यापतन्तमेकं च सिंहं खड्गधरोऽथ सः ।<br>
एकेन तीक्ष्णनिस्त्रिंशप्रहारेण द्विधाकरोत् ।। १२७<br>
द्वितीयं च गृहीत्वैव चरणे वामपाणिना ।<br>
आस्फोट्य भूतले सिंहं चकार गतजीवितम् ।। १२८<br>
भाषाज्ञो जीवदत्तश्च पञ्चपट्टिक एव च ।<br>
एकैकः सिंहमेकैकं तथैवास्फोटयद्भुवि ।। १२९<br>
एवं क्रमेण ते राज्ञः पश्यतः पादचारिभिः ।<br>
लीलया बहवो वीरैः सिंहव्याघ्रादयो हताः ।। १३०<br>
ततः सविस्मयस्तुष्टः कृताखेटः स भूपतिः ।<br>
विवेश स्वपुरं तेऽपि वीराः क्षत्तुर्गृहं ययुः ।। १३१<br>
स च राज्ञा प्रविश्यान्तःपुरं श्रान्तोऽपि तत्क्षणम् ।<br>
तत्रैवानाययामास तामनङ्गरतिं सुताम् ।। १३२<br>
आख्याय तेषां वीराणामेकैकस्य पराक्रमम् ।<br>
आखेटके यथादृष्टं तामुवाचातिविस्मिताम् ।। १३३<br>
पञ्चपट्टिकभाषाज्ञावसवर्णावुभौ यदि ।<br>
विप्रोऽपि जीवदत्तश्चेद्रूपहीनो विकर्मकृत् ।। १३४<br>
तत्क्षत्रियस्य दोषोऽस्ति तस्य खड्गधरस्य कः ।<br>
सुप्रमाणसुरूपस्य बलविक्रमशालिनः ।। १३५<br>
येन हस्ती हतस्तादृग्यः पिनष्टि च भूतले ।<br>
गृहीत्वा पादतः सिंहान्खड्गेनान्यान्निहन्ति च ।। १३६<br>
दरिद्रः सेवकश्चेति दोषस्तस्योच्यते यदि ।<br>
अहं तं सेव्यमन्येषां करिष्यामीश्वरं क्षणात् ।। १३७<br>
तत्तं वृणीष्व भर्तारं यदि ते पुत्रि रोचते ।<br>
इत्युक्ता तेन सानङ्गरतिः पित्रा जगाद तम् ।। १३८<br>
तर्ह्यानीतेषु सर्वेषु तेषु वीरेष्विह त्वया ।<br>
गणकः पृच्छयतां तावत्पश्यामः किं ब्रवीति सः ।। १३९<br>
एवं तयोक्तः स नृपो वीरानानाय्य तत्र तान् ।<br>
तत्संनिधौ सानुरोधः पप्रच्छ गणकं स्वयम् ।। १४०<br>
पश्यानङ्गरतेरेषां मध्यात्केन समं मिथः ।<br>
अस्त्यानुकूल्यं लग्नश्च भवेत्तस्याः कदा शुभः ।। १४१<br>
तच्छ्रुत्वा पृष्टनक्षत्रस्तेषां स गणकोत्तमः ।<br>
गणयित्वा चिरं कालं राजानं तमभाषत ।। १४२<br>
न चेत्कुप्यसि मे देव स्फुटं विज्ञापयामि तत् ।<br>
अस्ति त्वद्दुहितुर्नैषामेकेनाप्यनुकूलता ।। १४३<br>
न चेहास्ति विवाहोऽस्या एषा शापच्युतात्र यत् ।<br>
विद्याधरी स शापोऽस्यास्त्रिभिर्मासैर्निवर्त्सति ।। १४४<br>
तस्मान्मासत्रयं तावत्प्रतीक्षन्ताममी इह ।<br>
नैषां स्वलोकं याता चेत्तत एतद्भविष्यति ।। १४५<br>
एतन्मौहूर्तिकस्यास्य वचः सर्वेऽपि तत्र ते ।<br>
श्रद्दधुस्तत्र चैवासन्वीरा मासत्रयावधि ।। १४६<br>
गते मासत्रये राजा तान्वीरान्गणकं च तम् ।<br>
स्वाग्रमानाययामास तामनङ्गरतिं च सः ।। १४७<br>
दृष्ट्वा चाधिकसौन्दर्यामकस्मात्तां सुतां नृपः ।<br>
जहर्ष गणकस्तां तु प्राप्तकालाममन्यत ।। १४८<br>
इदानीं ब्रूहि यद्युक्तं ते हि मासास्त्रयो गताः ।<br>
इति यावच्च तं राजा गणकं पृच्छति स्म सः ।। १४९<br>
तावज्जातिं निजां स्मृत्वा सानङ्गरतिराननम् ।<br>
आच्छाद्य स्वोत्तरीयेण मानुषीं तां तनुं जहौ ।। १५०<br>
एवमेषा स्थिता किंस्विदिति राज्ञा स्वयं मुखम् ।<br>
यावदुद्धाट्यते तस्यास्तावत्सा ददृशे मृता ।। १५१<br>
व्यावृत्तनेत्रभ्रमरा विवर्णवदनाम्बुजा ।<br>
हंसमञ्जुस्वनोन्मुक्ता पद्मिनीव हिमाहता ।। १५२<br>
ततः स सद्यस्तच्छोकवज्रपाताहतो भुवि ।<br>
भूभृत्पपात निश्चेष्टः स्वपक्षच्छेदमूर्च्छितः ।। १५३<br>
राज्ञी पद्मरतिः सापि व्यामोहपतिता ययौ ।<br>
भ्रष्टाभरणपुष्पा क्ष्मामिभभग्नेव मञ्जरी ।। १५४<br>
मुक्ताक्रन्दे परिजने तेषु वीरेषु दुःखिषु ।<br>
लब्धसंज्ञः क्षणाद्राजा जीवदत्तमुवाच तम् ।। १५५<br>
नात्रैषा शक्तिरन्येषामधुनावसरोऽस्तु ते ।<br>
प्रतिज्ञातं त्वया नारीं जीवयामि मृतामिति ।। १५६<br>
यदि विद्याबलं तेऽस्ति तज्जीवय सुतां मम ।<br>
दास्यामि तुभ्यमेवैतां विप्राय प्राप्तजीविताम् ।। १५७<br>
इति राज्ञो वचः श्रुत्वा जीवदत्तोऽभिमन्त्रितैः ।<br>
अभ्युक्ष्य तोयैस्तां राजपुत्रीमार्यामिमां जगौ ।। १५८<br>
अट्टाट्टहासहसिते करङ्कमालाकुले दुरालोके ।<br>
चामुण्डे विकराले साहाय्यं मे कुरु त्वरितम् ।। १५९<br>
एवं तेन कृते यत्ने जीवदत्तेन सा यदा ।<br>
बाला न जीवितं प्राप विषण्णः सोऽवदत्तदा ।। १६०<br>
दत्तापि विन्ध्यवासिन्या विद्या मे निष्फला गता ।<br>
तदेतेनोपहास्येन किं कार्यं जीवितेन मे ।। १६१<br>
इत्युक्त्वा जीवदत्तः स्वं शिरश्छेत्तुं महासिना ।<br>
यावत्प्रवर्तते तावदुदगाद्भारती दिवः ।। १६२<br>
भो जीवदत्त मा कार्षीः साहसं शूणु संप्रति ।<br>
एषानङ्गप्रभा नाम सद्विद्याधरकन्यका ।। १६३<br>
पित्रोः शापेन मानुष्यमियन्तं कालमागता ।<br>
त्यक्त्वाद्यैतां तनुं याता स्वलोकं स्वतनुं श्रिता ।। १६४<br>
तद्विन्ध्यवासिनीमेव गत्वाराधय तां पुनः ।<br>
तत्प्रसादादिमां प्राप्स्यस्यपि विद्याधरीं सतीम् ।। १६५<br>
न चैषा दिव्यभोगस्था शोच्या राज्ञो न चापि ते ।<br>
इत्युदीर्य यथातत्त्वं दिव्या वाग्विरराम सा ।। १६६<br>
ततः सुतायाः संस्कारं कृत्वा राजा जहौ शुचम् ।<br>
सदारोऽपि ययुस्तेऽन्ये त्रयो वीरा यथागतम् ।। १६७<br>
जीवदत्तस्तु जातास्थो गत्वा तां विन्ध्यवासिनीम् ।<br>
तपसाराधयामास स्वप्ने साप्यादिदेश तम् ।। १६८<br>
तुष्टा तवाहमुत्तिष्ठ शृणु चेदं ब्रवीमि ते ।<br>
अस्ति वीरपुरं नाम नगरं तुहिनाचले ।। १६९<br>
विद्याधराधिराजोऽस्ति समरो नाम तत्र च ।<br>
तस्यानङ्गवतीदेव्यां सुतानङ्गप्रभाजनि ।। १७०<br>
सा रूपयौवनोत्सेका नैच्छत्कंचित्पतिं यदा ।<br>
तदातिदुर्ग्रहक्रुद्धौ पितरौ शपतः स्म ताम् ।। १७१<br>
मानुष्यं व्रज तत्रापि न भर्तृसुखमाप्स्यसि ।<br>
कन्येव षोडशाब्दा तां त्यक्त्वा तनुमिहैष्यसि ।। १७२<br>
मर्त्यो विरूपो भावी च खड्गसिद्धोऽथ ते पतिः ।<br>
मुनिकन्याभिलाषेण शापान्मर्त्यत्वमागतः ।। १७३<br>
अनिच्छन्तीमपि त्वां च मर्त्यलोकं स नेष्यति ।<br>
त्वया तस्य वियोगोऽत्र भविष्यत्यन्यनीतया ।। १७४<br>
पूर्वजन्मनि तेनाष्टौ हृता हि परयोषितः ।<br>
तेनाष्टजन्मभोगार्ह दुःखं सोऽनुभविष्यति ।। १७५<br>
त्वं चात्र जन्मन्येकस्मिन्नष्टानामिव जन्मनाम् ।<br>
दुःखं प्राप्स्यसि विद्यानां भ्रंशेन मनुजीकृता ।। १७६<br>
सर्वस्यैव हि पापिष्ठसंपर्कः पापभागदः ।<br>
समपापः पुनः स्त्रीणां भर्त्रा पापेन संगमः ।। १७७<br>
नष्टस्मृतिः पतींश्चात्र बहून्प्राप्स्यसि मानुषान् ।<br>
त्वयोचितवरद्वेषदुर्ग्रहो विहितो यतः ।। १७८<br>
योऽयाचत समानस्त्वां द्युचरो मदनप्रभः ।<br>
भूत्वा स मानुषो भूभृदन्ते भावी पतिस्तव ।। १७९<br>
ततस्त्वं शापनिर्मुक्ता स्वलोकं पुनरागता ।<br>
तमेव द्युचरीभूतं संप्राप्स्यस्युचितं पतिम् ।। १८०<br>
तदेवं पितृशप्ता सा भूत्वानङ्गरतिः क्षितौ ।<br>
प्राप्ताद्य पित्रोर्निकटं जातानङ्गप्रभा पुनः ।। १८१<br>
अतो वीरपुरं गत्वा जित्वा तत्पितरं रणे ।<br>
जानन्तमपि कौलीनरक्षितं तामवाप्नुहि ।। १८२<br>
इमं गृहाण खड्गं च येन हस्तगतेन ते ।<br>
गतिर्भविष्यत्याकाशे किं चाजेयो भविष्यसि ।। १८३<br>
इत्युक्त्वार्पितखड्गा सा तस्य देवी तिरोदधे ।<br>
स च प्रबुबुधे दिव्यं खड्गं हस्ते ददर्श च ।। १८४<br>
अथोत्थाय प्रहृष्टात्मा जीवदत्तो नताम्बिकः ।<br>
तत्प्रसादामृताप्यायशान्ताशेषतपःक्लमः ।। १८५<br>
खड्गहस्तः खमुपत्य परिभ्रम्य हिमालयम् ।<br>
प्राप वीरपुरस्थं तं समरं द्युचरेश्वरम् ।। १८६<br>
तेन युद्धजितेनात्र प्रदत्तां परिणीय सः ।<br>
तामनङ्गप्रभां भेजे दिव्यां संभोगसंपदम् ।। १८७<br>
कंचित्कालं स्थितश्चात्र श्वशुरं समरं स तम् ।<br>
जीवदत्तो जगादैवं तां चानङ्गप्रभां प्रियाम् ।। १८८<br>
मनुष्यलोकं गच्छावस्तं प्रत्युत्कण्ठितोऽस्मि यत् ।<br>
प्राणिनां हि निकृष्टापि जन्मभूमिः परा प्रिया ।। १८९<br>
एतच्छ्रुत्वा वचस्तस्य श्वशुरः सोऽन्वमन्यत ।<br>
सा त्वनङ्गप्रभा कृच्छ्रादनुमेने विजानती ।। १९०<br>
अथाङ्कोपात्तया साकमनङ्गप्रभया तया ।<br>
जीवदत्तः स नभसा मर्त्यलोकमवातरत् ।। १९१<br>
दृष्ट्वात्र रम्यमेकं च पर्वतं सा जगाद तम् ।<br>
श्रान्तानङ्गप्रभा क्षिप्रमिह विश्रम्यतामिति ।। १९२<br>
ततस्तथेति तत्रैव सोऽवतीर्य तया सह ।<br>
चकाराहारपानादि तत्तद्विद्याप्रभावतः ।। १९३<br>
ततोऽनङ्गप्रभां जीवदत्तोऽसौ विधिचोदितः ।<br>
तामुवाच प्रिये किंचिन्मधुरं गीयतां त्वया ।। १९४<br>
तच्छ्रुत्वा गातुमारेभे सा भक्त्या धूर्जटेः स्तुतिम् ।<br>
तेन तद्गीतशब्देन सोऽथ निद्रामगाद्द्विजः ।। १९५<br>
तावदाखेटकश्रान्तो निर्झराम्भोभिलाषुकः ।<br>
राजा हरिवरो नाम पथा तेन किलाययौ ।। १९६<br>
स तेन गीतशब्देन श्रुतेन हरिणो यथा ।<br>
आकृष्टोऽभ्यापतत्तत्र रथमुन्मुच्य केवलः ।। १९७<br>
शकुनैः पूर्वमाख्यातशुभोऽपश्यत्स भूपतिः ।<br>
तामनङ्गप्रभां संत्यामनङ्गस्य प्रभामिव ।। १९८<br>
तदा तद्गीतरूपाभ्यां नीतं तस्य विहस्तताम् ।<br>
निर्बिभेद यथाकामं हृदयं मदनः शरैः ।। १९९<br>
सापि तं वीक्ष्य सहसा सुभगं पुष्पधन्वनः ।<br>
पतिता गोचरेऽनङ्गप्रभा क्षणमचिन्तयत् ।। २००<br>
कोऽयं किमयमुन्मुत्त पुष्पचापो मनोभवः ।<br>
किं मूर्तो गीततुष्टस्य शर्वस्यानुग्रहो मयि ।। २०१<br>
इति संचिन्त्य पप्रच्छ सा तं मदनमोहिता ।<br>
कस्त्वं कथं वनं चेदमागतोऽस्युच्यतामिति ।। २०२<br>
ततो यथागतो यः स सर्वं तस्यै शशंस तत् ।<br>
स राजा तामथापृच्छत्का त्वं सुन्दरि शंस मे ।। २०३<br>
यश्च सुप्तस्थितोऽत्रायमेष कः कमलानने ।<br>
इति तं पृष्टवन्तं च संक्षेपेण जगाद सा ।। २०४<br>
अहं विद्याधरी खङ्गसिद्धश्चैष पतिर्मम ।<br>
दृष्टमात्रे च जातास्मि सानुरागाधुना त्वयि ।। २०५<br>
तदेहि तावद्गच्छावस्त्वदीयं नगरं द्रुतम् ।<br>
तावत्प्रबुध्यते नायं तत्र वक्ष्यामि विस्तरात् ।। २०६<br>
श्रुत्वैतत्तद्वचो राजा प्रतिपद्य तथेति सः ।<br>
त्रैलोक्यराज्यसंप्राप्तिहर्षं हरिवरो दधे ।। २०७<br>
नृपमङ्के गृहीत्वेमं गच्छाम्युत्पत्य खं जवात् ।<br>
इत्यनङ्गप्रभा सान्तः सत्वरा समचिन्तयत् ।। २०८<br>
तावच्च भ्रष्टविद्याभूद्भर्तृद्रोहेण तेन सा ।<br>
स्मरन्ती पितृशापं च विषादं सहसा ययौ ।। २०९<br>
तद्दृष्ट्वा कारणं पृष्ट्वा स राजा तामभाषत ।<br>
न विषादस्य कालोऽयं प्रबुध्येतैष ते पतिः ।। २१०<br>
दैवायत्तं च वस्त्वेतच्छोचितुं नार्हसि प्रिये ।<br>
को हि स्वशिरसश्छायां विधेश्चोल्लङ्घयेद्गतिम् ।। २११<br>
तदेहि याम इत्युक्त्वा तां स श्रद्धिततद्गिरम् ।<br>
अङ्के हरिवरश्चक्रे राजानङ्गप्रभां द्रुतम् ।। २१२<br>
ततो निधानलब्ध्येव तुष्टो गत्वा जवात्ततः ।<br>
राजारुरोह स्वरथं स भृत्यैरभिनन्दितः ।। २१३<br>
तेन स्वनगरं प्राप स मनःशीघ्रगामिना ।<br>
रथेन रमणीयुक्तः प्रजानां दत्तकौतुकः ।। २१४<br>
स्वनामलाञ्छने तस्मिन्सोऽनङ्गप्रभया तया ।<br>
सह दिव्यसुखस्तस्थौ ततो हरिवरो नृपः ।। २१५<br>
साप्यनङ्गप्रभा तत्रैवासीत्तदनुरागिणी ।<br>
विस्मृत्य स्वं प्रभावं तं सर्वं शापविमोहिता ।। २१६<br>
अत्रान्तरे स तत्राद्रौ जीवदत्तो न केवलम् ।<br>
प्रबुद्धो नैक्षतानङ्गप्रभां यावत्स्वमप्यसिम् ।। २१७<br>
क्व सानङ्गप्रभा कष्टं क्व स खड्गोऽपि किं नु तम् ।<br>
हृत्वा गता सा किं वा तौ नीतौ द्वावपि केनचित् ।।२ १८<br>
इत्युद्भ्रान्तो बहून्कुर्वन्वितर्कान्स दिनत्रयम् ।<br>
गिरिं तं विचिनोति स्म दह्यमानः स्मराग्निना ।। २१९<br>
ततोऽवतीर्य चिन्वानो वनानि दिवसान्दश ।<br>
स बभ्राम न चापश्यत्तस्याः पादमपि क्वचित् ।। २२०<br>
हा दुर्जनविधे कृच्छ्रात्सा दत्तापि कथं त्वया ।<br>
खड्गसिद्ध्या सह हृता प्रियानङ्गप्रभा मम ।। २२१<br>
इत्याक्रन्दन्निराहारो भ्रमन्नेकमवाप्तवान् ।<br>
ग्रामं तत्र विवेशैकमाढ्यं द्विजगृहं च सः ।। २२२<br>
गृहिणी तत्र सुभगा सुवस्त्रा चोपवेश्य तम् ।<br>
आसने प्रियदत्ताख्या स्वचेटीः शीघ्रमादिशत् ।। २२३<br>
त्वरितं जीवदत्तस्य पादौ क्षालयतास्य हि ।<br>
निराहारस्य विरहाद्दिनमद्य त्रयोदशम् ।। २२४<br>
तच्छ्रुत्वा विस्मितो जीवदत्तोऽन्तर्विममर्श सः ।<br>
इहानङ्गप्रभा प्राप्ता किं किमेषाथ योगिनी ।। २२५<br>
इति ध्यायन्धौतपादो भुक्ततद्दत्तभोजनः ।<br>
प्रणतः प्रियदत्तां तामत्यार्त्या पृच्छति स्म सः ।। २२६<br>
एकं ब्रूहि कथं वेत्सि मद्वृत्तान्तमनिन्दिते ।<br>
द्वितीयं चापि कथय प्रियाखड्गौ क्व मे गतौ ।। २२७<br>
तच्छ्रुत्वा तमवोचत्सा प्रियदत्ता पतिव्रता ।<br>
भर्तुरन्यो न मे चित्ते स्वप्नेऽपि कुरुते पदम् ।। २२८<br>
पुत्रभ्रातृसमानन्यान्पश्यामि पुरुषानहम् ।<br>
न च मेऽनर्चितो याति कदाचिदतिथिर्गृहात् ।। २२९<br>
तत्प्रभावेण जानामि भूतं भव्यं च भावि च ।<br>
सा चानङ्गप्रभा नीता राज्ञा हरिवरेण ते ।। २३०<br>
सुप्ते त्वयि विधेर्योगात्तन्मार्गागामिना तदा ।<br>
गीताकृष्टोपयातेन स्वनामपुरवासिना ।। २३१<br>
सा च शक्या न ते प्राप्तुं स हि राजा महाबलः ।<br>
सा पुनस्तमपि त्यक्त्वा कुलटान्यत्र यास्यति ।। २३२<br>
खड्गं च देवी प्रादात्ते तत्प्राप्त्यै तद्विधाय सः ।<br>
तस्यां हृतायां दिव्यत्वाद्देव्या एवान्तिकं गतः ।। २३३<br>
किं च देव्यैव तेऽनङ्गप्रभाशापोपवर्णने ।<br>
स्वप्ने भावि यदादिष्टं तत्कथं विस्मृतं तव ।। २३४<br>
तदेष भवितव्येऽर्थे व्यामोहस्ते वृथैव कः ।<br>
पापानुबन्धं मुञ्चैनं भूयोभूयोऽतिदुःखदम् ।। २३५<br>
किं वाधुना तव तया पापयान्यानुरक्तया ।<br>
मानुषीभूतया भ्रातस्त्वद्द्रोहभ्रष्टविद्यया ।। २३६<br>
इत्युक्तः स तया साध्व्या त्यक्तानङ्गप्रभास्पृहः ।<br>
तच्चापलविरक्तात्मा जीवदत्तो जगाद ताम् ।। २२७<br>
शान्तस्त्वद्वचसा मोहः सत्येनाम्बामुना मम ।<br>
कामं न श्रेयसे कस्य संगमः पुण्यकर्मभिः ।। २३८<br>
पूर्वपापवशादेतद्दुःखमापतितं मम ।<br>
तत्क्षालनाय यास्यामि तीर्थान्युज्झितमत्सरः ।। २३९<br>
को मेऽनङ्गप्रभाहेतोर्वैरेणार्थः परैः सह ।<br>
जितक्रोधेन सर्वं हि जगदेतद्विजीयते ।। २४०<br>
इति यावत्स वक्त्यत्र तावत्तस्याः पतिर्गृहे ।<br>
आययौ प्रियदत्ताया धार्मिकोऽतिथिवत्सलः ।। २४१<br>
कृतातिथ्येन तेनापि त्याजितो दुःखमत्र सः ।<br>
विश्रम्य तीर्थयात्रायै प्रायादापृच्छ्य तावुभौ ।। २४२<br>
ततः क्रमेण सर्वाणि पृथ्व्यां तीर्थानि सोऽभ्रमत् ।<br>
विसोढानेककान्तारकष्टो मूलफलाशनः ।। २४३<br>
भ्रान्ततीर्थश्च तामेव स ययौ विन्ध्यवासिनीम् ।<br>
तत्र तेपे तपस्तीव्रं निराहारः कुशास्तरे ।। २४४<br>
तपस्तुष्टा च सा साक्षादुवाचैवं तमम्बिका ।<br>
उत्तिष्ठ पुत्र यूयं हि चत्वारो मामका गणाः ।। २४५<br>
पञ्चमूलचतुर्वक्त्रमहोदरमुखास्त्रयः ।<br>
त्वं चतुर्थश्च विकटवदनाख्यः क्रमोत्तमः ।। २४६<br>
ते यूयं जातु गङ्गाया विहर्तुं पुलिनं गताः ।<br>
तत्र स्नान्ती च युष्माभिर्दृष्टैका मुनिकन्यका ।। २४७<br>
चापलेखेति कपिलजटाख्यस्य मुनेः सुता ।<br>
प्रार्थ्यते स्म च सर्वैः सा भवद्भिर्मदनातुरैः ।। २४८<br>
कन्याहमपयातेति तयोक्ते ते त्रयोऽपरे ।<br>
तूष्णीमासंस्त्वया सा तु हठाद्वाहावगृह्यत ।। २४९<br>
क्रन्दति स्म च सा तात तात त्रायस्व मामिति ।<br>
तच्छ्रुत्वा निकटस्थोऽत्र स क्रुद्धो मुनिरागमत् ।। २५०<br>
तं दृष्ट्वा सा त्वया मुक्ता ततो युष्माञ्शशाप सः ।<br>
मनुष्ययोनिं पापिष्ठाः सर्वे यातेति तत्क्षणात् ।। २५१<br>
प्रार्थितः सोऽथ शापान्तमेवं वो मुनिरभ्यधात् ।<br>
यदानङ्गप्रभा राजसुता युष्माभिरर्थिता ।। २५२<br>
गता वैद्याधरं लोकं मोक्ष्याश्चामी तदा त्रयः ।<br>
त्वं तु विद्याधरीभूतां प्राप्यैतां हारयिष्यसि ।। २५३<br>
ततः प्राप्तासि विकटवदन व्यसनं महत् ।<br>
चिराच्च देवीमाराध्य शापादस्माद्विमोक्ष्यसे ।। २५४<br>
त्वयास्याश्चापलेखाया हस्तस्पर्शो यतः कृतः ।<br>
परदारापहारोत्थं पापमस्ति च ते बहु ।। २५५<br>
इति ये मद्गणा यूयं शप्तास्तेन महर्षिणा ।<br>
तेऽथ जाताः स्थ चत्वारः प्रवीरा दक्षिणापथे ।। २५६<br>
पञ्चपट्टिकभाषाज्ञौ यौ तौ खड्गधरश्च यः ।<br>
सखायस्ते त्रयस्त्वं च चतुर्थो जीवदत्तकः ।। २५७<br>
ते च त्रयोऽनङ्गरतौ प्रयातायां निजं पदम् ।<br>
इहागत्यैव निर्मुक्ता मत्प्रसादेन शापतः ।। २५८<br>
त्वया चाराधितास्म्यद्य जातः शापक्षयश्च ते ।<br>
तदाग्नेयीं गृहीत्वेमां धारणां स्वतनुं त्यज ।। २५९<br>
अष्टजन्मोपभोग्यं च पातकं तत्सकृद्दह ।<br>
इत्युक्त्वा धारणां दत्त्वा देवी तस्य तिरोदधे ।। २६०<br>
स मर्त्यदेहं पापं च दग्ध्वा धारणया तया ।<br>
जीवदत्तश्चिराच्छापमुक्तो जज्ञे गणोत्तमः ।। २६१<br>
देवानामप्यहो येन पापेन क्लेश ईदृशः ।<br>
परस्त्रीसंगमोत्थेन हान्येषां तेन का गतिः ।। २६२<br>
तावच्च तत्र सानङ्गप्रभा हरिवरे पुरे ।<br>
राज्ञो हरिवरस्यान्तःपुराणां प्राप मुख्यताम् ।। २६३<br>
स च राजा तदेकाग्रमनास्तस्थौ दिवानिशम् ।<br>
स्वमन्त्रिणि सुमन्त्राख्ये न्यस्तराज्यमहाभरः ।। २६४<br>
एकदा तस्य राज्ञश्च निकटं मध्यदेशतः ।<br>
आगाल्लब्धवरो नाम नाट्याचार्योऽत्र नूतनः ।। २६५<br>
स दृष्टकौशलस्तेन भूभृता वाद्यनाट्ययोः ।<br>
संमान्यान्तःपुरस्त्रीणां नाट्याचार्यो व्यधीयत ।। २६६<br>
तेनानङ्गप्रभा नृत्ते प्रकर्षं प्रापिता तथा ।<br>
नृत्यन्त्यपि सपत्नीनां स्पृहणीयाभवद्यथा ।। २६७<br>
सहवासाच्च तस्याथ नृत्तशिक्षारसादपि ।<br>
नाट्याचार्यस्य सानङ्गप्रभाभूदनुरागिणी ।। २६८<br>
तस्याश्च रूपनृत्ताभ्यामाकृष्टः स शनैरहो ।<br>
नाट्याचार्योऽपि कामेन किमप्यन्यदनृत्यत ।। २६९<br>
विजने चैकदानङ्गप्रभा सा नाट्यवेश्मनि ।<br>
प्रसह्य नाट्याचार्यं तमुपागाद्रतलालसा ।। २७०<br>
सुरतान्ते च सात्यन्तसानुरागा जगाद तम् ।<br>
त्वया विनाकृता नाहं स्थातुं शक्ष्याम्यपि क्षणम् ।। २७१<br>
राजा हरिवरश्चैतद्बुद्ध्वा नैव क्षमिष्यते ।<br>
तदेह्यन्यत्र गच्छावो यत्र राजा न बुध्यते ।। २७२<br>
अस्ति हेमहयोष्ट्रादि धनं तव च भूभृता ।<br>
नाट्यतुष्टेन यद्दत्तमस्ति चाभरणं मम ।। २७३<br>
तत्तत्र त्वरितं यामः स्थास्यामो यत्र निर्भयाः ।<br>
एतत्स तद्वचो हृष्टो नाट्याचार्योऽन्वमन्यत ।। २७४<br>
ततः पुरुषवेषं सा कृत्वानङ्गप्रभा ययौ ।<br>
नाट्याचार्यगृहं चेट्या सह सुस्निग्धयैकया ।। २७५<br>
ततस्तदैव तेनोष्ट्रपृष्ठार्पितधनर्द्धिना ।<br>
साकं सा तुरगारूढा प्रायान्नाट्योपदेशिना ।। २७६<br>
सादौ वैद्याधरीं लक्ष्मीं त्यक्त्वा राजश्रियं पुनः ।<br>
शिश्रिये चारणद्धि सा धिक् स्त्रीणां चपलं मनः ।। २७७<br>
गत्वा च नाट्याचार्येण तेनानङ्गप्रभा सह ।<br>
दूरं सा नगरं प्राप वियोगपुरसंज्ञकम् ।। २७८<br>
तत्र तत्सहिता तस्थौ सुखं सा सोऽपि लब्धया ।<br>
तया लब्धवराख्यां स्वां सत्यां मेने नटाग्रणीः ।। २७९<br>
तावच्च तां गतां क्वापि बुद्ध्वानङ्गप्रभां प्रियाम् ।<br>
राजा हरिवरः सोऽभूद्देहत्यागोन्मुखः शुचा ।। २८०<br>
ततः सुमन्त्रो मन्त्री तमुवाचाश्वासयन्नृपम् ।<br>
देव किं यन्न वेत्सि त्वं पर्यालोचय तत्स्वयम् ।। २८१<br>
खड्गविद्याधरं त्यक्त्वा पतिं त्वां दृष्टमेव या ।<br>
उपाश्रिता कथं तस्याः स्थैर्यं स्यात्त्वय्यपि प्रभो ।। २८२<br>
लघुं कंचिद्गृहीत्वा सा गता सद्वस्तुनिःस्पृहा ।<br>
तृणरत्नशलाकेव तृणदृष्ट्यनुरागतः ।। २८३<br>
नाट्याचार्येण सा नूनं नीता स हि न दृश्यते ।<br>
संगीतकगृहे प्रातस्तौ स्थिताविति च श्रुतम् ।। २८४<br>
तद्देव वद कस्तस्या जानतोऽपि तवाग्रहः ।<br>
विलासिनी हि सर्वस्य संध्येव क्षणरागिणी ।। २८५<br>
इत्युक्तो मन्त्रिणा सोऽथ विचारपतितो नृपः ।<br>
अचिन्तयदहो सत्यमुक्तं मे सुधियामुना ।। २८६<br>
पर्यन्तविरसा कष्टा प्रतिक्षणविवर्तिनी ।<br>
भवस्थितिरिवानित्यसंबन्धा हि विलासिनी ।। २८७<br>
पतितं मज्जयन्तीषु दर्शितोत्कलिकासु च ।<br>
प्राज्ञः पतत्यगाधासु न स्त्रीषु च नदीषु च ।। २८८<br>
व्यसनेषु निरुद्वेगा विभवेष्वप्यगर्विताः ।<br>
कार्येष्वकातरा ये च ते धीरास्तैर्जितं जगत् ।। २८९<br>
इत्यालोच्य शुचं त्यक्त्वा मन्त्रिणो वचनेन सः ।<br>
स्वदारेष्वेव संतोषं राजा हरिवरो व्यधात् ।। २९०<br>
साप्यनङ्गप्रभा तत्र वियोगपुरनामनि ।<br>
नाट्याचार्ययुता तावत्कचित्कालं स्थिता पुरे ।। २९१<br>
तावत्तत्रापि संजज्ञे नाट्याचार्यस्य दैवतः ।<br>
यूना सुदर्शनाख्येन द्यूतकारेण संगतिः ।। २५२<br>
तेन द्यूतहृताशेषधनोऽनङ्गप्रभाग्रतः ।<br>
कृतः सुदर्शनेनात्र नाट्याचार्योऽचिरेण सः ।। २९३<br>
तद्रोषादिव निःश्रीकं त्यक्त्वानङ्गप्रभाथ तम् ।<br>
सा सुदर्शनमेवैतं प्रसह्याशिश्रियत्पतिम् ।। २९४<br>
नष्टदारधनः सोऽथ नाट्याचार्योऽप्रतिश्रयः ।<br>
वैराग्यात्तपसे बद्धजटो गङ्गातटं ययौ ।। २९५<br>
सा त्वनङ्गप्रभा तेन द्यूतकारेण संगता ।<br>
सुदर्शनेन तत्रैव तस्थौ नवनवप्रिया ।। २९६<br>
एकदा च पतिस्तस्यास्तस्करैः स सुदर्शनः ।<br>
मुषिताशेषसर्वस्वः प्रविश्य रजनौ कृतः ।। २९७<br>
ततस्तां द्रविणाभावाद्दुःस्थितामनुतापिनीम् ।<br>
दृष्ट्वा सुदर्शनोऽनङ्गप्रभामिदमुवाच सः ।। २९८<br>
हिरण्यगुप्तनामा यः सुहृन्मेऽस्ति महाधनः ।<br>
तत्सकाशादृणं किंचिदेह्यद्य मृगयामहे ।। २९९<br>
इत्युक्त्वा दैवहतधीः स गत्वैव तया सह ।<br>
ऋणं हिरण्यगुप्तं तं वणिङ्मुख्यमयाचत ।। ३००<br>
स चानङ्गप्रभां दृष्ट्वा वणिक्सापि च तं तदा ।<br>
अन्योन्यसाभिलाषौ तौ बभूवतुरुभावपि ।। ३०१<br>
उवाच चैवं स वणिक्तं सुदर्शनमादरात् ।<br>
प्रातर्दास्ये हिरण्यं वामद्येहैव तु भुज्यताम् ।। ३०२<br>
तच्छ्रुत्वान्यादृशं भावमुपलक्ष्य तयोर्द्वयोः ।<br>
सुदर्शनोऽब्रवीन्नाहं भोजनेऽद्य पटुः स्थितः ।। ३०३<br>
वणिक्पतिस्ततोऽवादीत्तर्हि त्वद्वनिता सखे ।<br>
भुङ्क्तां प्रथममस्माकमेषा हि गृहमागता ।। ३०४<br>
इत्युक्तस्तेन तूष्णीं स बभूव कितवोऽपि सन् ।<br>
स चानङ्गप्रभायुक्तो ययावभ्यन्तरं वणिक् ।। ३०५<br>
तत्र चक्रे तया साकं पानाहारादिनिर्वृतिम् ।<br>
अतर्कितोपनतया लसन्मदविलासया ।। ३०६<br>
सुदर्शनः स तस्याश्च निर्गमं प्रतिपालयन् ।<br>
बहिः स्थितः संस्तद्भृत्यैरूचे तत्प्रेरितैस्ततः ।। ३०७<br>
भुक्त्वा गृहं गता सा ते निर्यान्ती न त्वयेक्षिता ।<br>
तत्त्वया किमिहाद्यापि क्रियते गम्यतामिति ।। ३०८<br>
सान्तः स्थिता न निर्याता न यास्यामीति स ब्रुवन् ।<br>
दत्त्वा पादप्रहारांस्तैस्तद्भृत्यैर्निरकाल्यत ।। ३०९<br>
ततः सुदर्शनो गत्वा दुःखितः स व्यचिन्तयत् ।<br>
कथं मे वणिजा दारा मित्त्रेणाप्यमुना हृताः ।। ३१०<br>
इहैवोपनतं वा मे स्वपापफलमीदृशम् ।<br>
यन्मया कृतमन्यस्य तदन्येन कृतं मम ।। ३११<br>
कुप्यामि किं तदन्यस्मै कोपार्हं तत्स्वकर्म मे ।<br>
तच्छिनद्मि न येन स्यात्पुनर्मम पराभवः ।। ३१२<br>
इत्यालोच्य क्रुधं त्यक्त्वा गत्वा बदरिकाश्रमम् ।<br>
द्यूतकारस्तदा तत्र भवच्छेदि व्यधात्तपः ।। ३१३<br>
सा च रूपाधिकं प्राप्य प्रियं तं वणिजं पतिम् ।<br>
रेमेऽनङ्गप्रभा भृङ्गी पुष्पात्पुष्पमिवागता ।। ३१४<br>
क्रमेण तस्य सा चाभूद्वणिजो विपुलश्रियः ।<br>
स्वामिनी सानुरागस्य प्राणेष्वपि धनेष्वपि ।। ३१५<br>
राजात्र वीरबाहुश्च तत्रस्थामेकसुन्दरीम् ।<br>
बुद्ध्वापि धर्ममर्यादां रक्षन्नैव जहार ताम् ।। ३१६<br>
दिनैश्च तद्व्ययैः सोऽभूद्वणिगल्पीभवद्धनः ।<br>
म्लायति श्रीः कुलस्त्रीव गृहे बन्धक्यधिष्ठिते ।। ३१७<br>
ततः सुवर्णभूम्याख्यं द्वीपं संभृतभाण्डकः ।<br>
हिरण्यगुप्तः स वणिक्प्रस्थितोऽभूद्वणिज्यया ।। ३१८<br>
वियोगमीत्या चादाय तामनङ्गप्रभां सह ।<br>
व्रजन्पथि क्रमात्प्राप स सागरपुरं पुरम् ।। ३१९<br>
तत्र सागरवीराख्यो वास्तव्यो धीवराधिपः ।<br>
नगरेऽम्भोधिनिकटे तस्यैको मिलितोऽभवत् ।। ३२०<br>
तेनाब्धिजीविना साकं सोऽथ गत्वाम्बुधेस्तटम् ।<br>
तड्ढौकितं यानपात्रमारुरोह प्रियासखः ।। ३२१<br>
ततोऽऽब्धौ यानपात्रेण तेन यावत्प्रयाति सः ।<br>
व्ययः सागरवीरेण दिनानि कतिचिद्वणिक् ।। ३२२<br>
एकस्मिन्दिवसे तावज्वलद्विद्युद्विलोचनः ।<br>
उग्रः संहारभयदः कालमेघः समाययौ ।। ३२३<br>
स्वस्थूलवर्षधारेण वायुना बलिना हतम् ।<br>
ततो मज्जितुमारेभे यानपात्रं तदूर्मिषु ।। ३२४<br>
मुक्ताक्रन्दे परिजने मनोरथ इव स्वके ।<br>
मज्यमाने प्रवहणे कक्ष्याबद्धोत्तरीयकः ।। ३२५<br>
वणिग्घिरण्यगुप्तः सोऽदृष्ट्वानङ्गप्रभामुखम् ।<br>
हा प्रिये क्व त्वमिप्युक्त्वा चिक्षेपात्मानमम्बुधौ ।। ३२६<br>
गत्वा च बाहुविक्षेपात्कांचित्प्राप स दैवतः ।<br>
वणिक्प्रवहणीमेकां तां चालम्ब्यारुरोह सः ।। ३२७<br>
साप्यनङ्गप्रभा रज्ज्वा बद्धे फलहकोत्करे ।<br>
तेन सागरवीरेण झगित्येवाध्यरोप्यत ।। ३२८<br>
स्वयं चारुह्य तत्रैव भीतामाश्वासयन्स ताम् ।<br>
प्लवमानो ययावब्धौ बाहुभ्यां वारि विक्षिपन् ।। ३२९<br>
क्षणात्प्रवहणे भग्ने नष्टाभ्रमभवन्नभः ।<br>
साधोः प्रशान्तकोपस्य तुल्योऽभूत्स्तिमितोऽम्बुधिः ।। ३३०<br>
स चारूढः प्रवहणं पञ्चाहेनानिलेरितम् ।<br>
हिरण्यगुप्तः प्रापाब्धेः कूलं दैवाद्वणिक्ततः ।। ३३१<br>
अवतीर्य तटे सोऽथ प्रियाविरहदुःखितः ।<br>
अशक्यप्रतिकारं च मत्वा विधिविचेष्टितम् ।। ३३२<br>
गत्वा शनैः स्वनगरं बद्ध्वा धीराशयो धृतिम् ।<br>
हिरण्यगुप्तो भूयोऽर्थानुपार्ज्यास्त सुनिर्वृतः ।। ३३३<br>
सा त्वनङ्गप्रभैकाहाच्चित्रं फलहकस्थिता ।<br>
तेन सागरवीरेण प्रापिताम्भोनिधेस्तटम् ।। ३३४<br>
तत्राश्वास्य च नीताभूद्धीवरेन्द्रेण तेन सा ।<br>
तत्सागरपुरं नाम नगरं भवनं निजम् ।। ३३५<br>
तत्र राजसमश्रीकं वीरं प्राणप्रदायिनम् ।<br>
सुयौवनं सुरूपं च विचिन्त्याज्ञाविधायिनम् ।। ३३६<br>
तमेव चक्रे सानङ्गप्रभा दाशपतिं पतिम् ।<br>
न स्त्री चलितचारित्रा निम्नोन्नतमवेक्षते ।। ३३७<br>
ततः कैवर्तपतिना तेन साकमुवास सा ।<br>
तद्वेश्मन्युपभुञ्जाना तत्समृद्धिं तदर्पिताम् ।। ३३८<br>
एकदा सात्र हर्म्याग्रादपश्यद्रथ्यया तया ।<br>
यान्तं विजयवर्माख्यं भव्यं क्षत्रियपुत्रकम् ।। ३३९<br>
रूपलुब्धावतीर्यैव तमुपेत्य जगाद सा ।<br>
दर्शनाकृष्टचित्तां मां भज प्रणयिनीमिति ।। ३४०<br>
स चाभिनन्द्य हृष्टस्तामाकाशपतितामिव ।<br>
गृहीत्वा च जगाम स्वं गृहं त्रैलोक्यसुन्दरीम् ।। ३४१<br>
सोऽथ सागरवीरस्तां बुद्ध्वा क्वापि गतां प्रियाम् ।<br>
त्यक्त्वा सर्वं तनुं त्यक्ष्यंस्तपसा सुरनिम्नगाम् ।। ३४२<br>
यदगात्तत्कथं मा भूद्दुःखं तस्य तथाविधम् ।<br>
क्व दाशत्वं क्व तादृश्या विद्याधर्या हि संगमः ।। ३४३<br>
सा चानङ्गप्रभा तेन समं विजयवर्मणा ।<br>
तस्थौ तत्रैव नगरे यथासुखमनर्गला ।। ३४४<br>
ततः कदाचित्तत्रत्यः समारूढकरेणुकः ।<br>
राजा सागरवर्माख्यो निरगाद्भ्रमितुं पुरम् ।। ३४५<br>
स्वनामसंज्ञं स्वकृतं स पश्यंस्तत्पुरं नृपः ।<br>
तेनाययौ पथा यत्र गृहं विजयवर्मणः ।। ३४६<br>
बुद्ध्वा च नृपमायान्तं तद्दर्शनकुतूहुलात् ।<br>
आरुरोहात्र सानङ्गप्रभा हर्म्यतलं तदा ।। ३४७<br>
दृष्ट्वैव सा तं राजानं तथाभूत्तद्वशा यथा ।<br>
हठाद्राजकरेणुस्थं हस्त्यारोहमभाषत ।। ३४८<br>
भो हस्त्यारोह नैवाहमारूढा जातु हस्तिनम् ।<br>
तदारोहय मामत्र वीक्षे तावत्कियत्सुखम् ।। ३४९<br>
तच्छ्रुत्वाधोरणे तस्मिन्राजाननविलोकिनि ।<br>
राजा ददर्श तामिन्दोर्दिवः कान्तिमिव च्युताम् ।। ३५०<br>
पिबंश्च तामतृप्तेन चकोर इव चक्षुषा ।<br>
नृपस्तत्प्राप्तिबद्धाशो हस्त्यारोहमुवाच सः ।। ३५१<br>
नीत्वा करेणुं निकटं पूरयास्या मनोरथम् ।<br>
आरोपयेन्दुवदनामेतामत्राविलम्बितम् ।। ३५२<br>
इति राज्ञोदिते तेन हस्त्यारोहेण ढौकिता ।<br>
अधस्तात्तस्य हर्म्यस्य तत्क्षणं सा करेणुका ।। ३५३<br>
दृष्ट्वा तां निकटप्राप्तां राज्ञः सागरवर्मणः ।<br>
उत्सङ्गे तस्य सानङ्गप्रभात्मानमपातयत् ।। ३५४<br>
क्वादौ स भर्तृविद्वेषः कैषा भर्तृष्वतृप्तता ।<br>
हा तस्याः पितृशापेन दर्शितोऽतिविपर्ययः ।। ३५५<br>
निपातभीतेव च सा कण्ठे तं नृपमग्रहीत् ।<br>
तत्स्पर्शामृतसिक्ताङ्गः सोऽपि प्राप परां मुदम् ।। ३५६<br>
युक्त्या समर्पितात्मानं परिचुम्बनलालसाम् ।<br>
तां स राजा गृहीत्वैव जगामाशु स्वमन्दिरम् ।। ३५७<br>
तत्र तामुक्तवृत्तान्तां तदैव द्युचराङ्गनाम् ।<br>
स चकार महादेवीं प्रवेश्यान्तःपुरे नृपः ।। ३५०<br>
बुद्ध्वा राजहृतामेतामेत्य क्षत्त्रमिवाथ सः ।<br>
बहिर्विजयवर्मात्र राजभृत्यानयोधयत् ।। ३५९<br>
युद्धे च तत्र तत्याज शरीरमपराङ्मुखः ।<br>
न शूरा विषहन्ते हि स्त्रीनिमित्तं पराभवम् ।। ३६०<br>
किमेतया वराक्या ते भजास्मानेहि नन्दनम् ।<br>
इतीव च सुरस्त्रीभिः स नीतोऽभूत्सुरालयम् ।। ३६१<br>
साप्यनङ्गप्रभा तस्मिन्राज्ञि सागरवर्मणि ।<br>
नदीव सागरे स्थैर्यं बबन्धानन्यगामिनी ।। ३६२<br>
भवितव्यबलान्मेने तेन पत्या कृतार्थताम् ।<br>
सोऽपि जन्मफलं प्राप्तं तयामन्यत भार्यया ।। ३६३<br>
दिनैश्च तस्य राज्ञी सा राज्ञः सागरवर्मणः ।<br>
दध्रेऽनङ्गप्रभा गर्भं काले च सुषुवे सुतम् ।। ३६४<br>
नाम्ना समुद्रवर्माणं तं स राजा पिता शिशुम् ।<br>
चकार विहितोदारपुत्रजन्ममहोत्सवः ।। ३६५<br>
क्रमाच्च वृद्धिमायातं सगुणं प्राप्तयौवनम् ।<br>
यौवराज्येऽभ्यषिञ्चत्तं सुतं स भुजशालिनम् ।। ३६६<br>
विवाहहेतोस्तस्याथ सूनोः समरवर्मणः ।<br>
राज्ञः कमलवत्याख्यां सुतामाहरति स्म सः ।। ३६७<br>
कृतोद्वाहाय तस्मै च पुत्रायावर्जितो गुणैः ।<br>
समुद्रवर्मणे राज्यं निजं प्रादात्स भूपतिः ।। ३६८<br>
सोऽपि प्राप्यैव तद्राज्यमोजस्वी क्षत्रधर्मवित् ।<br>
समुद्रवर्मा पितरं प्रणतस्तं व्यजिज्ञपत् ।। ३६९<br>
अनुजानीहि मां तात दिशो जेतुं व्रजाम्यहम् ।<br>
अजिगीषुः पतिर्भूमेर्निन्द्यः क्लीब इव स्त्रियाः ।। ३७०<br>
धर्म्या कीर्तिकरी सा च लक्ष्मीरिह महीभुजाम् ।<br>
या जित्वा परराष्ट्राणि निजबाहुबलार्जिता ।। ३७१<br>
किं तेषां तात राजत्वं क्षुद्राणामभिभूतये ।<br>
स्वप्रजामेव खादन्ति मार्जारा इव लोलुपाः ।। ३७२<br>
इत्यूचिवान्स तेनोचे पित्रा सागरवर्मणा ।<br>
नूतनं पुत्र राज्यं ते तत्तावत्त्वं प्रसाधय ।। ३७३<br>
नास्त्यपुण्यमकीर्तिर्वा प्रजा धर्मेण शासतः ।<br>
अनवेक्ष्य च शक्तिं स्वां युक्तो राज्ञां न विग्रहः ।। ३७४<br>
वत्स यद्यपि शूरस्त्वं सैन्यमस्ति च ते बहु ।<br>
तथापि नैव विश्वासो जयश्रीश्चपला रणे ।। ३७५<br>
इत्यादि पित्रा प्रोक्तोऽपि तमनुज्ञाप्य यत्नतः ।<br>
समुद्रवर्मा स ययौ तेजस्वी दिग्जिगीषया ।। ३७६<br>
क्रमेण च दिशो जित्वा स्थापयित्वा वशे नृपान् ।<br>
प्राप्तहस्त्यश्वहेमादिराययौ नगरं निजम् ।। ३७७<br>
तत्र पित्रोर्महारत्नैर्नानादेशोद्भवैश्च सः ।<br>
चरणौ पूजयामास प्रणतः परितुष्टयोः ।। ३७८<br>
तदाज्ञया च प्रददौ ब्राह्मणेभ्यो महायशाः ।<br>
महादानानि हस्त्यश्वहेमरत्नमयानि सः ।। ३७९<br>
ततो वसु तथार्थिभ्यो भृत्येभ्यश्च ववर्ष सः ।<br>
एको दरिद्रशब्दोऽत्र यथाभूदर्थवर्जितः ।। ३८०<br>
तद्दृष्ट्वा पुत्रमाहात्म्यमात्मनः कृतकृत्यताम् ।<br>
राजा सागरवर्मा स मेनेऽनङ्गप्रभायुतः ।। ३८१<br>
उत्सवेन च नीत्वा तान्यहानि नृपतिः स तम् ।<br>
पुत्रं समुद्रवर्माणमवोचन्मन्त्रिसंनिधौ ।। ३८२<br>
यन्मया पुत्र कर्तव्यं कृतं तदिह जन्मनि ।<br>
भुक्तं राज्यसुखं दृष्टः परेभ्यो न पराभवः ।। ३८३<br>
दृष्टस्त्वं चात्तसाम्राज्यः किमन्यत्प्राप्यमस्ति मे ।<br>
तदाश्रयाम्यहं तीर्थं यावन्मे ध्रियते तनुः ।। ३८४<br>
विनश्वरे शरीरेऽस्मिन्किमद्यापि गृहे तव ।<br>
इतीवैषा जरा पश्य कर्णमूले ब्रवीति मे ।। ३८५<br>
इत्युक्त्वा स सुतेऽनिच्छत्यपि तस्मिन्नृपः कृती ।<br>
ययौ सागरवर्माथ प्रयागं प्रियया सह ।। ३८६<br>
तमनुव्रज्य पितरं स चागत्य निजं पुरम् ।<br>
समुद्रवर्मा स्वं राज्यं यथाविधि शशास तत् ।। ३८७<br>
राजा सागरवर्मापि सोऽनङ्गप्रभया युतः ।<br>
प्रयागे तपसा देवं वृषध्वजमतोषयत् ।। ३८८<br>
स स्वप्ने तमुवाचैवं त्रिपुरारिर्निशाक्षये ।<br>
तुष्टोऽस्मि ते सभार्यस्य तपसा तदिदं शृणु ।। ३८९<br>
एषानङ्गप्रभा त्वं च युवां विद्याधरावुभौ ।<br>
शापक्षयान्निजं लोकं प्रातः पुत्र गमिष्यथः ।। ३९०<br>
तच्छ्रुत्वा स प्रबुबुधे राजानङ्गप्रभा च सा ।<br>
तद्वदालोकितस्वप्ना तच्चान्योन्यमथोचतुः ।। ३९१<br>
ततश्च नृपतिं तं सा हृष्टानङ्गप्रभाभ्यधात् ।<br>
आर्यपुत्र मया जातिः कृत्स्नात्मीया स्मृताधुना ।। ३९२<br>
अहं विद्याधरेन्द्रस्य समरस्यात्मसंभवा ।<br>
एषानङ्गप्रभा नाम पुरे वीरपुराभिधे ।। ३९३<br>
पितृशापादिहागत्य विद्याभ्रंशेन मानुषी ।<br>
भूत्वा विद्याधरीभावं साहं व्यस्मरमात्मनः ।। ३९४<br>
इदानीं च प्रबुद्धाहमिति यावच्च वक्ति सा ।<br>
तावत्सोऽवततारात्र समरस्तत्पिता दिवः ।। ३९५<br>
नमस्कृतः स तेनात्र राज्ञा सागरवर्मणा ।<br>
उवाच पादपतितां तामनङ्गप्रभां सुताम् ।। ३९६<br>
एहि पुत्रि गृहाणैता विद्याः शापः स ते गतः ।<br>
त्वयाष्टजन्मदुःखं हि भुक्तमेकत्र जन्मनि ।। ३९७<br>
इत्युक्त्वोत्सङ्गमारोप्य विद्यास्तस्मै पुनर्ददौ ।<br>
ततः सागरवर्माणं राजानं तमभाषत ।। ३९८<br>
भवान्विद्याधराधीशो मदनप्रभसंज्ञकः ।<br>
अहं च समरो नाम सुतानङ्गप्रभा मम ।। ५९९<br>
प्रदेया पूर्वमेषा च वरैस्तैस्तैरयाच्यत ।<br>
न च तेषां कमप्यैच्छद्भर्तारं रूपगर्विता ।। ४००<br>
ततस्तुल्यगुणेनैषा त्वयात्युत्केन याचिता ।<br>
विधियोगाच्च न तदा त्वमप्यङ्गीकृतोऽनया ।। ४०१<br>
मर्त्यलोकागमायास्यास्तेन शापमदामहम् ।<br>
भूयान्मे मर्त्यलोकेऽपि भार्येयमिति रागिणा ।। ४०२<br>
संकल्प्य हृदये ध्यात्वा वरदं गिरिजापतिम् ।<br>
योगेन स्वा तनुस्त्यक्ता ततो वैद्याधरी त्वया ।। ४०३<br>
ततस्त्वं मानुषो जातो जाता भार्या तवाप्यसौ ।<br>
आगच्छतमिदानीं स्वं लोकं युक्तौ युवां मिथः ।। ४०४<br>
इति समरेण स उक्तः स्मृतजातिस्तां तनुं प्रयागजले ।<br>
मुक्त्वा सागरवर्मा बभूव मदनप्रभः सद्यः ।। ४०५<br>
सा पुनरधिगतविद्या दीप्तानङ्गप्रभापि तेनैव ।<br>
देहेनान्येव बभौ जाता विद्याधरी झगिति ।। ४०६<br>
सानन्दो मदनप्रभः स च ततः सा चाप्यनङ्गप्रभा<br>
दिव्यान्योन्यवपुर्विलोकनलसद्गाढानुरागावुभौ ।<br>
स श्रीमान्समरश्च खेचरपतिः सर्वे समुत्पत्य खं<br>
जग्मुर्वीरपुरं सहैव किल ते वैद्याधरं तत्पुरम् ।। ४०७<br>
स तत्र समरो यथाविधि सुतामनङ्गप्रभां तदैव मदनप्रभद्युचरभूभृते तां ददौ ।<br>
स च क्षपितशापया सममथैतया प्रीतया जगाम मदनप्रभः स्वपुरमत्र चासीत्सुखम् ।। ४०८<br>
इत्थं स्वदुर्नयविपाकवशेन दिव्याः शापच्युता ह्यवतरन्ति मनुष्यलोके ।<br>
भुक्त्वा फलं तदुचितं च निजां गतिं ते पूर्वार्जितेन सुकृतेन पुनः प्रयान्ति ।। ४०९<br>
इति स कथां नरवाहनदत्तः सचिवान्निशम्य गोमुखतः ।<br>
सालंकारवतीकस्तुतोष चक्रे ततश्च दिनकृत्यम् ।। ४१०<br>
इति महाकविश्रीसोमदेवभट्टविरचिते कथासरित्सागरेऽलंकारवतीलम्बके द्वितीयस्तरङ्गः ।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kAvyam/TIkA/padyam/kathAsaritsAgaraH/09/002/">००२ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ००२</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jul 1 03:46:04 UTC. (<a href="http://google.com/search?q=03%3a46%3a04%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
