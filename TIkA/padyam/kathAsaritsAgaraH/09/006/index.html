<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/kathAsaritsAgaraH/09/006/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/kathAsaritsAgaraH/09/006/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="००६" />
<meta property="og:description" content="ततः स गोमुखाख्यातकथातुष्टः प्रियासखः ।
दृष्ट्वा सकोपविकृतिं मरुभूतिं तदीर्ष्यया ।। १
नरवाहनदत्तस्तं निजगादानुरञ्जयन् ।
मरुभूते त्वमप्येकां किं नाख्यासि कथामिति ।। २
ततः स बाढमाख्यामीत्युक्त्वा तुष्टेन चेतसा ।
समाख्यातुं कथामेतां मरुभूतिः प्रचक्रमे ।। ३
चन्द्रस्वामीत्यभूत्पूर्वं राज्ञः कमलवर्मणः ।
नगरे देव कमलपुराख्ये ब्राह्मणोत्तमः ।। ४
तस्य लक्ष्मीसरस्वत्योस्तृतीया विनयोज्ज्वला ।
भार्या देवमतिर्नाम समाना सुमतेरभूत् ।। ५
तस्यां तस्य च विप्रस्य पत्न्यां जले सुलक्षणः ।
पुत्रः स यस्य जातस्य वागेवमुदगाद्दिवः ।। ६
चन्द्रस्वामिन्महीपालो नाम्ना कार्यः सुतस्त्वया ।" />
<meta property="og:type" content="article" />
<meta property="og:url" content="https://vishvAsa.github.io/kAvyam/TIkA/padyam/kathAsaritsAgaraH/09/006/" /><meta property="article:section" content="TIkA" />



<meta itemprop="name" content="००६">
<meta itemprop="description" content="ततः स गोमुखाख्यातकथातुष्टः प्रियासखः ।
दृष्ट्वा सकोपविकृतिं मरुभूतिं तदीर्ष्यया ।। १
नरवाहनदत्तस्तं निजगादानुरञ्जयन् ।
मरुभूते त्वमप्येकां किं नाख्यासि कथामिति ।। २
ततः स बाढमाख्यामीत्युक्त्वा तुष्टेन चेतसा ।
समाख्यातुं कथामेतां मरुभूतिः प्रचक्रमे ।। ३
चन्द्रस्वामीत्यभूत्पूर्वं राज्ञः कमलवर्मणः ।
नगरे देव कमलपुराख्ये ब्राह्मणोत्तमः ।। ४
तस्य लक्ष्मीसरस्वत्योस्तृतीया विनयोज्ज्वला ।
भार्या देवमतिर्नाम समाना सुमतेरभूत् ।। ५
तस्यां तस्य च विप्रस्य पत्न्यां जले सुलक्षणः ।
पुत्रः स यस्य जातस्य वागेवमुदगाद्दिवः ।। ६
चन्द्रस्वामिन्महीपालो नाम्ना कार्यः सुतस्त्वया ।">

<meta itemprop="wordCount" content="5274">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="००६"/>
<meta name="twitter:description" content="ततः स गोमुखाख्यातकथातुष्टः प्रियासखः ।
दृष्ट्वा सकोपविकृतिं मरुभूतिं तदीर्ष्यया ।। १
नरवाहनदत्तस्तं निजगादानुरञ्जयन् ।
मरुभूते त्वमप्येकां किं नाख्यासि कथामिति ।। २
ततः स बाढमाख्यामीत्युक्त्वा तुष्टेन चेतसा ।
समाख्यातुं कथामेतां मरुभूतिः प्रचक्रमे ।। ३
चन्द्रस्वामीत्यभूत्पूर्वं राज्ञः कमलवर्मणः ।
नगरे देव कमलपुराख्ये ब्राह्मणोत्तमः ।। ४
तस्य लक्ष्मीसरस्वत्योस्तृतीया विनयोज्ज्वला ।
भार्या देवमतिर्नाम समाना सुमतेरभूत् ।। ५
तस्यां तस्य च विप्रस्य पत्न्यां जले सुलक्षणः ।
पुत्रः स यस्य जातस्य वागेवमुदगाद्दिवः ।। ६
चन्द्रस्वामिन्महीपालो नाम्ना कार्यः सुतस्त्वया ।"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/kathAsaritsAgaraH\/09\/006\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/kathAsaritsAgaraH\/09\/006.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kAvyam/TIkA/padyam/kathAsaritsAgaraH/09/006/" />
    <link rel="alternate" hreflang="sa-Deva" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/TIkA/padyam/kathAsaritsAgaraH/09/006/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="००६">००६</h1>
    
    <a id="editLink" class="btn btn-primary"  href="https://github.com/vishvAsa/kAvyam/edit/content/TIkA/padyam/kathAsaritsAgaraH/09/006.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>ततः स गोमुखाख्यातकथातुष्टः प्रियासखः ।<br>
दृष्ट्वा सकोपविकृतिं मरुभूतिं तदीर्ष्यया ।। १<br>
नरवाहनदत्तस्तं निजगादानुरञ्जयन् ।<br>
मरुभूते त्वमप्येकां किं नाख्यासि कथामिति ।। २<br>
ततः स बाढमाख्यामीत्युक्त्वा तुष्टेन चेतसा ।<br>
समाख्यातुं कथामेतां मरुभूतिः प्रचक्रमे ।। ३<br>
चन्द्रस्वामीत्यभूत्पूर्वं राज्ञः कमलवर्मणः ।<br>
नगरे देव कमलपुराख्ये ब्राह्मणोत्तमः ।। ४<br>
तस्य लक्ष्मीसरस्वत्योस्तृतीया विनयोज्ज्वला ।<br>
भार्या देवमतिर्नाम समाना सुमतेरभूत् ।। ५<br>
तस्यां तस्य च विप्रस्य पत्न्यां जले सुलक्षणः ।<br>
पुत्रः स यस्य जातस्य वागेवमुदगाद्दिवः ।। ६<br>
चन्द्रस्वामिन्महीपालो नाम्ना कार्यः सुतस्त्वया ।<br>
राजा भूत्वा चिरं यस्मात्पालयिष्यत्ययं महीम् ।। ७<br>
एतद्दिव्यं वचः श्रुत्वा स महीपालमेव तम् ।<br>
चन्द्रस्वामिसुतं नाम्ना चकार रचितोत्सवः ।। ८<br>
क्रमाच्च स महीपालो विवृद्धो ग्राहितोऽभवत् ।<br>
शस्त्रास्त्रवेदं विद्यासु समं सर्वासु शिक्षितः ।। ९<br>
तावच्च सुषुवे तस्य सा चन्द्रस्वामिनः पुनः ।<br>
भार्या देवमतिः कन्यां सर्वावयवसुन्दरीम् ।। १०<br>
सा च चन्द्रवती नाम महीपालः स च क्रमात् ।<br>
भ्रातरौ ववृधाते तौ स्वपितुस्तस्य वेश्मनि ।। ११<br>
अथावृष्टिकृतस्तत्र देशे दुर्भिक्षविप्लवः ।<br>
उदपद्यत दग्धेषु सस्येषु रविरश्मिभिः ।। १२<br>
तद्दोषेण च राजात्र प्रारेभे तस्करायितुम् ।<br>
अधर्मेण प्रजाभ्योऽर्थमाकर्षन्मुक्तसत्पथः ।। १३<br>
ततोऽवसीदत्यत्यर्थं देशे तस्मिन्नुवाच सा ।<br>
भार्या देवमतिर्विप्रं चन्द्रस्वामिनमत्र तम् ।। १४<br>
आगच्छ मत्पितृगृहं व्रजामो नगरादितः ।<br>
एते ह्यपत्ये नश्येतामावयोरिह जातुचित् ।। १५<br>
तच्छ्रुत्वा तां स वक्ति स्म चन्द्रस्वामी स्वगेहिनीम् ।<br>
मैवं पापं महद्गेहाद्दुर्भिक्षे हि पलायनम् ।। १६<br>
तदहं बालकावेतौ नीत्वा त्वत्पितृवेश्मनि ।<br>
स्थापयामि त्वमास्वेह शीघ्रं चैष्याम्यहं पुनः ।। १७<br>
इत्युक्त्वा स्थापयित्वा तां तथेत्युक्तवती गृहे ।<br>
भार्या स चन्द्रस्वामी तौ गृहीत्वा दारकौ निजौ ।। १८<br>
महीपालं च तं तां च कन्यां चन्द्रवतीमुभौ ।<br>
ततः प्रतस्थे नगरात्पत्नीं पितृगृहं प्रति ।। १९<br>
गच्छन्क्रमात्त्रिचतुरैर्दिनैः प्राप महाटवीम् ।<br>
अर्कांशुतप्तसिकतां विशुष्कविरलद्रुमाम् ।। २०<br>
तस्यां तृषाभिभूतौ तौ स्थापयित्वा स दारकौ ।<br>
चन्द्रस्वामी ययौ दूरमन्वेष्टुं वारि तत्कृते ।। २१<br>
तत्र तस्याययावग्रे सानुगः शबराधिपः ।<br>
अकस्मात्सिंहदंष्ट्राख्यः कार्याय प्रस्थितः क्वचित् ।। २२<br>
स तं दृष्ट्वात्र पृष्ट्वा च बुद्ध्वा भिल्लो जलार्थिनम् ।<br>
संज्ञां कृत्वाब्रवीद्भृत्यान्नीत्वाम्भः प्राप्यतामयम् ।। २३<br>
तच्छ्रुत्वा तस्य भृत्यास्ते द्वित्रा लब्धाशया ऋजुम् ।<br>
ते चन्द्रस्वामिनं पल्लीं नीत्वा बद्धमकुर्वत ।। २४<br>
नरोपहारायात्मानं तेभ्यो बुद्ध्वा स संयतम् ।<br>
चन्द्रस्वामी शुशोच स्वौ दारकावटवीगतौ ।। २५<br>
हा महीपाल हा वत्से चन्द्रवत्यपदे कथम् ।<br>
मयारण्ये युवां त्यक्त्वा सिहव्याघ्रामिषीकृतौ ।। २६<br>
आत्मा च घातितश्चौरैर्न चास्ति शरणं मम ।<br>
इत्याक्रन्दन्स विप्रोऽर्कं व्योम्न्यपश्यदसंमदात् ।। २७<br>
हन्त मोहं विहायैतं स्वं प्रभुं शरणं श्रये ।<br>
इत्यालोच्य द्विजः सूर्यं स स्तोतुमुपचक्रमे ।। २८<br>
तुभ्यं परापराकाशशायिने ज्योतिषे विभो ।<br>
आभ्यन्तरं च बाह्यं च तमः प्रणुदते नमः ।। २९<br>
त्वं विष्णुस्त्रिजगद्व्यापी त्वं शिवः श्रेयसां निधिः ।<br>
सुप्तं विचेष्टयन्विश्वं परमस्त्वं प्रजापतिः ।। ३०<br>
अप्रकाशौ प्रकाशेतामेतावित्यग्निचन्द्रयोः ।<br>
न्यस्तात्मतेजा दययेवान्तर्धि यासि यामिनीम् ।। ३१<br>
विद्रवन्त्यपि रक्षांसि प्रभवन्ति न दस्यवः ।<br>
प्रमोदन्ते च गुणिनो भास्वन्नभ्युदिते त्वयि ।। ३२<br>
तद्रक्ष शरणापन्नं त्रैलोक्यैकप्रदीप माम् ।<br>
इदं दुःखान्धकारं मे विदारय दयां कुरु ।। ३३<br>
इत्यादिभिस्तदा वाक्यैर्भक्त्या स्तुतवतो रविम् ।<br>
चन्द्रस्वामिद्विजस्यास्य गगनादुच्चचार वाक् ।। ३४<br>
तुष्टोऽस्मि चन्द्रस्वामिंस्ते न त्वं वधमवाप्स्यसि ।<br>
मत्प्रसादाच्च पुत्रादिसंगमस्ते भविष्यति ।। ३५<br>
इत्युक्तो दिव्यया वाचा जातास्थस्तत्र तस्थिवान् ।<br>
चन्द्रस्वामी स शबरोपाहृतस्नानभोजनः ।। ३६<br>
तावच्च तं महीपालं स्वस्रा युक्तमरण्यगम् ।<br>
पितर्यनायत्याक्रन्दविधुरं शङ्किताशुभम् ।। ३७<br>
ददर्श तेन मार्गेण सार्थवाहः समागतः ।<br>
महान्सार्थधरो नाम वृत्तान्तं पृच्छति स्म च ।। ३८<br>
स तमाश्वास्य कृपया शिशुं दृष्ट्वा सुलक्षणम् ।<br>
सार्थवाहो निनाय स्वं देशं स्वसृसखं ततः ।। ३९<br>
तत्रासीत्स महीपालो बाल्येऽप्यग्निक्रियारतः ।<br>
सदने तस्य वणिजः पुत्रस्नेहेन पश्यतः ।। ४०<br>
एकदा नृपतेर्मन्त्री तारापुरनिवासिनः ।<br>
ताराधर्माभिधानस्य कार्यात्तेनागतः पथा ।। ४१<br>
विवेश सार्थवाहस्य तस्य मित्त्रं द्विजोत्तमः ।<br>
गृहाननन्तस्वामीति सहस्त्यश्वपदातिकः ।। ४२<br>
स विश्रान्तोऽत्र तं दृष्ट्वा महीपालं शुभाकृतिम् ।<br>
जपाग्निकार्यादिरतं वृत्तान्तं परिपृच्छ्य च ।। ४३<br>
अनपत्यो विदित्वा च सवर्णं सार्थवाहतः ।<br>
तस्माद्ययाचेऽपत्यार्थी मन्त्री तद्भगिनीं च ताम् ।। ४४<br>
ततस्तौ तेन वैश्येन दत्तावादाय दारकौ ।<br>
सार्थवाहेन सोऽनन्तस्वामी तारापुरं ययौ ।। ०५५<br>
तत्र पुत्रीकृतस्तेन महीपालः स मन्त्रिणा ।<br>
तस्थौ तद्भवनेऽप्यस्य विद्याविपुलसंपदि ।। ४६<br>
अत्रान्तरे च बद्धं तं चन्द्रस्वामिनमेत्य सः ।<br>
भिल्लाधिपः सिंहदंष्ट्रः पल्ल्यां तस्यामभाषत ।। ४७<br>
ब्रह्मन्स्वप्नेऽहमादिष्टस्तथा देवेन भानुना ।<br>
यथा संपूज्य मोक्तव्यो न हन्तव्यो मया भवान् ।। ४८<br>
तदुत्तिष्ठ व्रज स्वेच्छमित्युक्त्वा स मुमोच तम् ।<br>
प्रत्तमुक्तामृगमदं क्लृप्तारण्यानुयात्रिकम् ।। ४९<br>
सोऽथ मुक्तस्ततश्चन्द्रस्वामी तमनुजायुतम् ।<br>
अप्राप्यारण्यतः पुत्रं महीपालं गवेषयन् ।। ५०<br>
भ्रमन्नब्धेस्तटे प्राप्य नाम्ना जलपुरं पुरम् ।<br>
प्रविवेशातिथिर्भूत्वा गृहं विप्रस्य कस्यचित् ।। ५१<br>
तत्र भुक्तोत्तराख्यातस्ववृत्तान्तं प्रसङ्गतः ।<br>
तं स विप्रो गृहपतिश्चन्द्रस्वामिनमभ्यधात् ।। ५२<br>
वणिक्कनकवर्माख्योऽतीतेष्वागाद्दिनेष्विह ।<br>
तेनाटव्यां स्वसृसखः प्राप्तो ब्राह्मणदारकः ।। ५३<br>
तौ चादायातिभव्यौ द्वौ दारकौ स इतो गतः ।<br>
नारिकेलमहाद्वीपे नोक्तं तन्नाम तेन तु ।। ५४<br>
तच्छ्रुत्वा मामकावेव नूनं ताविति चिन्तयन् ।<br>
चन्द्रस्वामी मतिं चक्रे गन्तुं द्वीपवरं स तम् ।। ५५<br>
नीत्वा च रात्रिमन्विष्य वणिजा विष्णुवर्मणा ।<br>
स व्यधात्संगतिं द्वीपं नारिकेलं प्रयास्यता ।। ५६<br>
तेनैव च सहारुह्य यानपात्रं जगाम सः ।<br>
चन्द्रस्वामी सुतस्नेहाद्द्वीपमब्धिपथेन तम् ।। ५७<br>
तत्र प्रच्छन्तमूचुस्तं वणिजस्तन्निवासिनः ।<br>
वणिक्कनकवर्माख्यः काममासीदिहागतः ।। ५८<br>
सुरूपावटवीप्राप्तावादाय द्विजदारकौ ।<br>
गतः कटाहद्वीपं तु तद्युक्तः स इतोऽधुना ।। ५९<br>
तच्छ्रुत्वा स ततो विप्रो वणिजा दानवर्मणा ।<br>
पोतेन गच्छता साकं कटाहद्वीपमभ्यगात् ।। ६०<br>
तत्रापि स द्विजोऽश्रौषीद्गतं तं वणिजं ततः ।<br>
द्वीपात्कनकवर्माणं द्वीपं कर्पूरसंज्ञकम् ।। ६१<br>
एवं क्रमेण कर्पूरसुवर्णद्वीपसिंहलान् ।<br>
वणिग्भिः सह गत्वापि तं प्राप वणिजं न सः ।। ६२<br>
सिंहलेभ्यस्तु शुश्राव गतं तं वणिजं निजम् ।<br>
देशं कनकवर्माणं चित्रकूटाभिधं पुरम् ।। ६३<br>
ततः कोटीश्वराख्येन वणिजा स समं ययौ ।<br>
चन्द्रस्वामी चित्रकूटं तत्पोतोत्तीर्णवारिधिः ।। ६४<br>
तस्मिन्कनकवर्माणं वणिजं तमवाप सः ।<br>
आचख्यौ चाखिलं तस्मै स्वोदन्तं दारकोत्सुकः ।। ६५<br>
ततः कनकवर्मा तौ ज्ञातार्तिः सोऽस्य दारकौ ।<br>
दर्शयामास यौ तेन लब्ध्वा नीतावरण्यतः ।। ६६<br>
चन्द्रस्वामी च तौ यावद्वीक्षते दारकावुभौ ।<br>
तावन्नैव तदीयौ तौ तावन्यावेव कौचन ।। ६७<br>
ततः सबाष्पं शोकार्तो निराशो विललाप सः ।<br>
इयद्भ्रान्त्वापि हा प्राप्तो न पुत्रो न सुता मया ।। ६८<br>
धात्रा कुप्रभुणेवाशा दर्शिता मे न पूरिता ।<br>
भ्रामितोऽस्मि च मिथ्यैव दूराद्दूरं दुरात्मना ।। ६९<br>
इत्यादि शोचन्वणिजा क्रमात्कनकवर्मणा ।<br>
आश्वासितः स तेनाथ चन्द्रस्वामी शुचाब्रवीत् ।। ७०<br>
वत्सरेणात्मजौ तौ चेन्न प्राप्स्यामि भुवं भ्रमन् ।<br>
ततस्त्यक्ष्यामि तपसा गङ्गातीरे शरीरकम् ।। ७१<br>
इत्युक्तवन्तं तत्रस्थो ज्ञानी कोऽपि तमभ्यधात् ।<br>
नारायण्याः प्रसादात्तौ प्राप्स्यस्येवात्मजौ व्रज ।। ७२<br>
तच्छ्रुत्वा स प्रहृष्टात्मा भास्करानुग्रहं स्मरन् ।<br>
वणिग्भिः पूजितः प्रायाच्चन्द्रस्वामी पुरात्ततः ।। ७३<br>
ततोऽग्रहारान्ग्रामांश्च चिन्वन्स नगराणि च ।<br>
भ्रमन्प्रापैकदा सायं वनं प्रांशुबहुद्रुमम् ।। ७४<br>
तत्र क्षपयितुं रात्रिं कृत्वा वृत्तिं फलाम्बुभिः ।<br>
स तस्थौ तरुमारुह्य सिंहव्याघ्रादिशङ्कया ।। ७५<br>
अनिद्रश्च निशीथेऽत्र ददर्श स तरोरधः ।<br>
महन्नारायणीमुख्यं मातृचक्रं समागतम् ।। ७६<br>
उपहारान्समाहृत्य नानारूपान्निजोचितान् ।<br>
प्रतीक्षमाणं देवस्य भैरवस्य किलागमम् ।। ७७<br>
चिरयत्यद्य किं देव इति तत्र च मातरः ।<br>
नारायणीमथापृच्छन्सा जहास तु नाब्रवीत् ।। ७८<br>
अतिनिर्बन्धपृष्टा च ताभिस्ताः प्रत्युवाच सा ।<br>
लज्जावहं यदप्येतत्सख्यस्तदपि वच्म्यहम् ।। ७९<br>
अस्तीह सुरसेनाख्यो राजा सुरपुरे पुरे ।<br>
तस्य विद्याधरी नाम ख्यातरूपास्ति चात्मजा ।। ८०<br>
प्रदेयायाश्च तेनास्या राज्ञा रूपसमः श्रुतः ।<br>
विमलाख्यस्य तनयो राज्ञो नाम्ना प्रभाकरः ।। ८१<br>
तस्मै दित्सति तां तस्मिन्राज्ञि तेनापि सा श्रुता ।<br>
विमलेन सुता तस्य निजपुत्रानुरूपिका ।। ८२<br>
ततः स विमलस्तस्मात्सुरसेनादयाचत ।<br>
विद्याधरीं दूतमुखात्पुत्रार्थे तां तदात्मजाम् ।। ८३<br>
सोऽप्यपेक्षितसंपत्त्या तत्सुताय सुतामदात् ।<br>
प्रभाकराय तस्मै तां सुरसेनो यथाविधि ।। ८४<br>
ततः सा प्राप्य विमलपुराख्यं श्वाशुरं पुरम् ।<br>
विद्याधरी समं भर्त्रा शयनीयमगान्निशि ।। ८५<br>
तत्रासंभोगसुप्तं सा पतिं सोत्का प्रभाकरम् ।<br>
यावन्निरीक्षते तावत्तमपश्यन्नपुंसकम् ।। ८६<br>
हा हतास्मि कथं षण्ढः पतिः प्राप्तो मयेति सा ।<br>
शोचन्ती चेतसा रात्रिं राजपुत्री निनाय ताम् ।। ८७<br>
नपुंसकाय दत्ताहमनन्विष्य कथं त्वया ।<br>
इति लेखं लिखित्वा च पित्रे सा प्राहिणोत्ततः ।। ८८<br>
स लेखं वाचयित्वैव विमलेनास्मि वञ्चितः ।<br>
छद्मनेत्यगमत्क्रोधं तत्पिता विमलं प्रति ।। ८९<br>
सुतां नपुंसकायाहं यद्व्याजाद्दापितस्त्वया ।<br>
पुत्राय तत्फलं भुङ्क्ष्व पश्य त्वामेत्य हन्म्यहम् ।। ९०<br>
इति तस्मै स्वलेखेन संदिदेश स भूपतिः ।<br>
सुरसेनो बलोद्रिक्तो विमलाय महीक्षिते ।। ९१<br>
विमलश्चाधिगत्यैतं तल्लेखार्थं समन्त्रिकः ।<br>
विमृशन्दुर्जये तस्मिन्नोपायं कंचिदैक्षत ।। ९२<br>
ततस्तं पिङ्गदत्ताख्यो मन्त्री विमलमभ्यधात् ।<br>
एक एवास्त्युपायोऽत्र तं देव श्रेयसे कुरु ।। ९३<br>
अस्ति स्थूलशिरा नाम यक्षस्तस्य च वेद्म्यहम् ।<br>
मन्त्रमाराधनं येन वरमिष्टं ददाति सः ।। ९४<br>
तेनोपात्तेन मन्त्रेण यक्षमाराध्य संप्रति ।<br>
लिङ्गं याचस्व पुत्रार्थं सद्यः शाम्यतु विग्रहः ।। ९५<br>
इत्युक्तो मन्त्रिणा तस्मान्मन्त्रमादाय तं नृपः ।<br>
सुतार्थं यक्षमाराध्य स तं लिङ्गमयाचत ।। ९६<br>
तेन संप्रति दत्ते च लिङ्गे यक्षेण तत्सुतः ।<br>
पुमान्प्रभाकरः सोऽभूद्यक्षस्त्वासीन्नपुसंकः ।। ९७<br>
सा तु विद्याधरी दृष्ट्वा पुमांसं तं प्रभाकरम् ।<br>
तेन पत्या सहावाप्तरतसौख्या व्यचिन्तयत् ।। ९८<br>
भ्रान्ताहं मददोषेण न मे भर्ता नपुंसकः ।<br>
पुमानेवैष सुभगो नात्र कार्यान्यथा मतिः ।। ९९<br>
इत्यालोच्यैनमेवार्थं लिखित्वा लज्जिता पुनः ।<br>
पित्रे सा प्राहिणोल्लेखं शमं भेजे च तेन सः ।। १००<br>
एतं ज्ञात्वा च वृत्तान्तं भैरवेणाद्य कुप्यता ।<br>
आनाय्य स स्थूलशिराः शप्तो देवेन गुह्यकः ।। १०१<br>
लिङ्गत्यागेन षण्ढत्वमाश्रितं यत्त्वया ततः ।<br>
षण्ढ एव भवाजीवं पुमान्सोऽस्तु प्रभाकरः ।। १०२<br>
एव नपुंसकीभूतो गुह्यकः सोऽद्य दुःखभाक् ।<br>
प्रभाकरश्च पुरुषीभूतो भोगसुखाय सः ।। १०३<br>
तदेतेनाद्य कार्येण देवस्यागमने मनाक् ।<br>
जातो विलम्बः क्षिप्राच्च जानीतागतमेव तम् ।। १०४<br>
इति नारायणी देवी मातृर्यावद्ब्रवीति सा ।<br>
देवश्चक्रेश्वरस्तावदाययौ सोऽत्र भैरवः ।। १५<br>
संपूजितश्च सर्वाभिरुपहारैः स मातृभिः ।<br>
ताण्डवेन क्षणं नृत्यन्नक्रीडद्योगिनीसखः ।। १०६<br>
तच्च सर्वं तरोः पृष्ठाच्चन्द्रस्वामी विलोकयन् ।<br>
नारायण्या ददर्शैकां दासीं सापि तमैक्षत ।। १०७<br>
अन्योन्यसाभिलाषौ च दैवाद्वौ तौ बभूवतुः ।<br>
सा च नारायणी देवी तथाभूतौ विवेद तौ ।। १०८<br>
गतेऽथ मातृसहिते भैरवे सा विलम्ब्य तम् ।<br>
नारायणी पादपस्थं चन्द्रस्वामिनमाह्वयत् ।। १०९<br>
अवरुह्यागतं तं च स्वदासीं तां च सा ततः ।<br>
पप्रच्छ कच्चिदन्योन्यमभिलाषोऽस्ति वामिति ।। ११०<br>
अस्ति देवीति विज्ञप्ता ताभ्यां तथ्यं ततश्च सा ।<br>
देवी विमुक्तकोपा तं चन्द्रस्वामिनमभ्यधात् ।। १११<br>
सत्येनोक्तेन तुष्टाहं युवयोर्न शपामि वाम् ।<br>
ददाम्येतां तु दासीं ते भवतं निर्वृतौ युवाम् ।। ११२<br>
तच्छ्रुत्वा सोऽब्रवीद्विप्रो देवि यद्यपि चञ्चलम् ।<br>
मनो रुणध्मि तदपि स्पृशामि न परस्त्रियम् ।। ११३<br>
मनसः प्रकृतिर्ह्येषा रक्ष्यं पापं तु कायिकम् ।<br>
इत्यूचिवांसं तं धीरं विप्रं देवी जगाद सा ।। ११४<br>
प्रीतास्मि ते वरश्चायं पुत्रादीञ्शीघ्रमाप्स्यसि ।<br>
इदं चोत्पलमम्लायि विषादिघ्नं गृहाण मे ।। ११५<br>
इत्युक्त्वा नीरजं दत्त्वा चन्द्रस्वामिद्विजस्य सा ।<br>
नारायणी सदासीका देवी तस्य तिरोदधे ।। ११६<br>
स च प्राप्तोत्पलो रात्रौ क्षीणायां प्रस्थितस्ततः ।<br>
तारापुरं तन्नगरं प्राप विप्रः परिभ्रमन् ।। ११७<br>
यत्रास्य स स्थितः पुत्रो महीपालः सुता च सा ।<br>
अनन्तस्वामिनस्तस्य गृहे विप्रस्य मन्त्रिणः ।। ११८<br>
तत्र गत्वा स तस्यैव मन्त्रिणो भोजनेप्सया ।<br>
द्वारे प्राध्ययनं चक्रे श्रुत्वा तमतिथिं प्रियम् ।। ११९<br>
स च मन्त्री प्रतीहारैरावेद्यान्तः प्रवेशितम् ।<br>
न्यमन्त्रयत दृष्ट्वैव विद्वांसं भोजनाय तम् ।। १२०<br>
निमन्त्रितोऽथ स श्रुत्वा तत्र पापहरं सरः ।<br>
चन्द्रस्वामी ययौ स्नातुमनन्तह्रदसंज्ञकम् ।। १२१<br>
आगच्छति ततः स्नात्वा यावत्तावत्समन्ततः ।<br>
हाकष्टशब्दं शुश्राव नगरे तत्र स द्विजः ।। १२२<br>
तत्कारणं च पृच्छन्तं तमेवमवदज्जनः ।<br>
इह स्थितो महीपालो नाम ब्राह्मणपुत्रकः ।। १२३<br>
अटव्याः सार्थवाहेन प्राप्तः सार्थधरेण सः ।<br>
तस्मात्सुलक्षणो दृष्ट्वा याचित्वा भगिनीसखः ।। १२४<br>
अनन्तस्वामिना यत्नादिहानीतः स मन्त्रिणा ।<br>
पुत्रीकृतश्चापुत्रेण स तेन प्रियतां गतः ।। १२५<br>
तारावर्मनृपस्येह राष्ट्रस्यास्य च सद्गुणः ।<br>
सोऽद्य कृष्णाहिना दष्टस्तेन हाहारवः पुरे ।। १२६<br>
एतच्छ्रुत्वा स एवैष मत्पुत्र इति चिन्तयन् ।<br>
आययौ त्वरितश्चन्द्रस्वामी मन्त्रिगृहं स तत् ।। १२७<br>
तत्र सर्वैर्वृतं दृष्ट्वा परिज्ञाय च तं सुतम् ।<br>
नन्दति स्म स हस्तस्थदेवीदत्तागदोत्पलः ।। १२८<br>
अढौकयच्च नासायां महीपालस्य तस्य तत् ।<br>
नीलोत्पलं तदैवाभूत्तद्गन्धेन स निर्विषः ।। १२९<br>
उत्तस्थौ च महीपालो निद्रायुक्त इवास्त सः ।<br>
पुरे चात्रोत्सवं चक्रे जनः सर्वः सराजकः ।। १३०<br>
चन्द्रस्वामी च स तदा देवांशः कोऽप्यसाविति ।<br>
अनन्तस्वामिना पौरै राज्ञा चार्थैरपूज्यत ।। १३१<br>
तस्थौ च तत्रैव सुखं मन्त्रिवेश्मनि सोऽर्चितः ।<br>
पश्यन्पुत्रं महीपालं सुतां चन्द्रवतीं च ताम् ।। १३२<br>
परिज्ञायापि चान्योन्यं तूष्णीं तस्थुस्त्रयोऽपि ते ।<br>
कुर्वन्त्यकालेऽभिव्यक्तिं न कार्यापेक्षिणो बुधाः ।। १३३<br>
अथ तस्मै महीपालायान्तः संतोषितो गुणैः ।<br>
राजा बन्धुमतीं नाम तारावर्मा ददौ सुताम् ।। १३४<br>
प्रदत्तनिजराज्यार्धे तस्मिन्नेव व्यधात्तदा ।<br>
सुखी राज्यभरं कृत्स्नं स नृपोऽनन्यपुत्रकः ।। १३५<br>
महीपालोऽपि स प्राप्तराज्यः प्रख्याप्य तं निजम् ।<br>
पितरं स्वानुजां स्थाने दत्त्वा तस्थौ यथासुखम् ।। १३६<br>
एकदा तं पिता चन्द्रस्वामी स्वैरमभाषत ।<br>
एहि स्वदेशं गच्छावो मातुरानयनाय ते ।। १३७<br>
राज्यस्थं त्वां हि बुद्ध्वा सा कथं तेनास्मि विस्मृता ।<br>
इति क्रुद्धा शपेज्जातु पुत्रातिचिरदुःखिता ।। १३८<br>
मातापितृभ्यां शप्तः सन्न जातु सुखमश्नुते ।<br>
तथा चैतां पुरावृत्तां वणिक्पुत्रकथां शृणु ।। १३९<br>
चक्रो नाम वणिकपुत्रो धवलाख्येऽभवत्पुरे ।<br>
सोऽनिच्छतोरगात्पित्रोः स्वर्णद्वीपं वणिज्यया ।। १४०<br>
ततः स पञ्चभिर्वर्षैरुपार्जितमहाधनः ।<br>
आगच्छन्नारुरोहाब्धौ वहनं रत्नपूरितम् ।। १४१<br>
अल्पावशेषे गन्तव्ये वारिधौ तस्य चोन्नदन् ।<br>
उदतिष्ठन्महावातवर्षवेगाकुलोऽम्बुदः ।। १४२<br>
पितराववमन्यैष किमायात इतीव तत् ।<br>
क्रोधात्प्रवहणं तस्य निर्बभञ्जुर्महोर्मयः ।। १४३<br>
तत्स्था केऽपि हृतास्तोयैर्मकरैः केऽपि भक्षिताः ।<br>
चक्रस्त्वायुर्बलान्नीत्वा तीरे क्षिप्तश्च वीचिभिः ।। १४४<br>
तत्रस्थो निःसहः स्वप्न इव रौद्रासिताकृतिम् ।<br>
पाशहस्तं ददर्शैकं पुरुषं स वणिक्सुतः ।। १४५<br>
तेनोत्क्षिप्य च नीतोऽभूत्स चक्रः पाशवेष्टितः ।<br>
दूरं सिंहासनस्थेन पुरुषेणास्थितां सभाम् ।। १४६<br>
तस्याज्ञयासनस्थस्य तेनैव स वणिग्युवा ।<br>
नीत्वा पाशभृता लोहमये गेहे न्यवेश्यत ।। १४७<br>
तत्रान्तः पीड्यमानं स चक्रः पुरुषमैक्षत ।<br>
मूर्ध्नि तप्तेन लौहेन चक्रेण भ्रमतानिशम् ।। १४८<br>
कस्त्वं केनाशुभेनेदं तव जीवस्यहो कथम् ।<br>
इत्यपृच्छत्स चक्रस्तं सोऽप्येवं प्रत्युवाच तम् ।। १४९<br>
खड्गाख्योऽहं वणिक्पुत्रः पित्रोर्यच्च वचो मया ।<br>
न कृतं तेन संक्रुद्धौ तौ मामशपतां क्रुधा ।। १५०<br>
शिरःस्थायससंतप्तचक्राभौ नौ दुनोषि यत् ।<br>
तदीदृश्येव ते पीडा दुराचार भविष्यति ।। १५१<br>
इत्युक्त्वा तौ विरम्योभौ रुदन्तं मामवोचताम् ।<br>
मा रोदीरेकमेवास्तु मासं पीडा तवेदृशी ।। १५२<br>
तच्छ्रुत्वाहं शुचा नीत्वा तद्दिनं शयनाश्रितः ।<br>
निशि स्वप्न इवाद्राक्षं भीमं पुरुषमागतम् ।। १५३<br>
तेनादाय बलेनाहमस्मिंल्लोहमये गृहे ।<br>
क्षिप्तो न्यस्तं च मे मूर्ध्नि ज्वलच्चक्रमिदं भ्रमत् ।। १५४<br>
इति मे पितृशापोऽयं तेन प्राणा न यान्ति मे ।<br>
स च मासोऽद्य संपूर्णो न च मुच्ये तथाप्यहम् ।। १५५<br>
इत्युक्तवन्तं तं खड्गं स चक्रः सकृपोऽब्रवीत् ।<br>
पित्रोः प्रवसतार्थार्थं मयापि न कृतं वचः ।। १५६<br>
प्राप्तं नङ्क्ष्यति ते वित्तमिति मां शपतः स्म तौ ।<br>
तेनाब्धौ मे धनं नष्टं कृत्स्नं द्वीपान्तरार्जितम् ।। १५७<br>
एषैव वार्ता चान्यत्र तत्कोऽर्थो जीवितेन मे ।<br>
देह्येतन्मूर्ध्नि मे चक्रं खड्ग शापोऽपयातु ते ।। १५८<br>
इति चक्रे वदत्येव वाणी दिव्यात्र शुश्रुवे ।<br>
खड्ग मुक्तोऽसि चक्रस्य मूर्ध्न्येतच्चक्रमर्पय ।। १५९<br>
तच्छ्रुत्वा चक्रशिरसि न्यस्तचक्रस्तदैव सः ।<br>
खड्गः केनाप्यदृश्येन निन्ये पितृगृहं ततः ।। १६०<br>
तत्रासीत्स पुनः पित्रोरनुल्लङ्घितशासनः ।<br>
चक्रस्त्वादाय तन्मूर्ध्नि चक्रं तत्रैवमभ्यधात् ।। १६१<br>
पापिनोऽन्येऽपि मुच्यन्तां पृथ्व्यां तत्पातकैरपि ।<br>
आ पापक्षयमेतन्मे चक्रं भ्राम्यतु मूर्धनि ।। १६२<br>
इत्युक्तवन्तं तं चक्रं धीरसत्त्वं नभःस्थिताः ।<br>
पुष्पवृष्टिमुचो देवाः परितुष्यैवमब्रुवन् ।। १६३<br>
साधु साधु महासत्त्व शान्तं करुणयानया ।<br>
पापं ते व्रज वित्तं च तवाक्षय्यं भविष्यति ।। १६४<br>
इत्युक्तवत्सु देवेषु चक्रस्य शिरसः क्षणात् ।<br>
आयसं तस्य तच्चक्रं जगाम काप्यदर्शनम् ।। १६५<br>
तथोपेत्याम्बरादेको विद्याधरकुमारकः ।<br>
तुष्टेन्द्रप्रेषितं दत्त्वा महार्घं रत्नसंचयम् ।। १६६<br>
अङ्के कृत्वैव तं चक्रं नगरं धवलाभिधम् ।<br>
निजं तत्प्रापयामास जगाम च यथागतम् ।। १६७<br>
सोऽथ चक्रोऽन्तिकं पित्रोः प्राप्यानन्दितबान्धवः ।<br>
तस्थावाख्यातवृत्तान्तस्तत्र धर्मापरिच्युतः ।। १६८<br>
इत्याख्याय महीपालं चन्द्रस्वाम्यवदत्पुनः ।<br>
ईदृक्पापफलं पुत्र मातापित्रोर्विरोधनम् ।। १६९<br>
कामधेनुस्तु तद्भक्तिस्तत्राप्येतां कथां शृणु ।<br>
आसीत्कोऽपि मुनिः पूर्वं वनचारी महातपाः ।। १७०<br>
तरुच्छायोपविष्टस्य तस्योपरि बलाकया ।<br>
विष्ठा कदाचिन्मुक्ताभूत्सोऽथ क्रुद्धो ददर्श ताम् ।। १७१<br>
दृष्टमात्रैव सा तेन बलाका भस्मसादभूत् ।<br>
तपःप्रभावाहंकारं स च भेजे ततो मुनिः ।। १७२<br>
एकदा नगरे क्वापि स ब्राह्मणगृहं मुनिः ।<br>
एकं प्रविश्य गृहिणीं तत्र भिक्षामयाचत ।। १७३<br>
प्रतीक्षस्व मनाग्भर्तुः परिचर्यां समापये ।<br>
इति तं सा च गृहिणी निजगाद पतिव्रता ।। १७४<br>
ततस्तं क्रुद्धया दृष्ट्या वीक्षमाणं विहस्य सा ।<br>
अभाषत मुने नाहं बलाका मृष्यतामिति ।। १७५<br>
क्षुत्वैतत्स मुनिस्तस्थादुपविश्यात्र साद्भुतः ।<br>
एतत्कथमिव ज्ञातमनयेति विचिन्तयन् ।। १७६<br>
ततः कृत्वाग्निकार्यादेः शुश्रूषां भर्तुरत्र सा ।<br>
साध्वी भिक्षां समादाय तस्यागादन्तिकं मुनेः ।। १७७<br>
सोऽथ बद्धाञ्जलिर्भूत्वा मुनिस्तामवदत्सतीम् ।<br>
कथं बलाकावृत्तान्तः परोक्षोऽपि मम त्वया ।। १७८<br>
ज्ञात इत्यादितो ब्रूहि भिक्षां गृह्णाम्यहं ततः ।<br>
इत्युक्तवन्तं तमृषिं सावोचत्पतिदेवता ।। १७९<br>
न भर्तृभक्तेरपरं धर्मं कंचन वेद्म्यहम् ।<br>
तेन मे तत्प्रसादेन विज्ञानबलमीदृशम् ।। १८०<br>
किं चेह धर्मव्याधाख्यं मांसविक्रयजीविनम् ।<br>
गत्वा पश्य ततः श्रेयो निरहंकारमाप्स्यसि ।। १८१<br>
एवं सर्वविदा प्रोक्तः स पतिव्रतया मुनिः ।<br>
गृहीतातिथिभागस्तां प्रणम्य निरगात्ततः ।। १८२<br>
अन्येद्युः स मुनिर्धर्मव्याधमन्विष्य तत्र तम् ।<br>
विपणिस्थमुपागच्छत्कुर्वाणं मांसविक्रयम् ।। १८३<br>
धर्मव्याधश्च दृष्ट्वैव स तं मुनिमभाषत ।<br>
किं पतिव्रतया ब्रह्मन्निह त्वं प्रेषितस्तया ।। १८४<br>
तच्छ्रुत्वा विस्मितोऽवादीद्धर्मव्याधमृषिः स तम् ।<br>
ईदृशं ते कथं ज्ञानं मांसविक्रयिणः सतः ।। १८५<br>
इत्युक्तवन्तं तमृषिं धर्मव्याधो जगाद सः ।<br>
मातापित्रोरहं भक्तस्तौ ममैकं परायणम् ।। १८६<br>
तयोः स्नपितयोः स्नामि भुञ्जे भोजितयोस्तयोः ।<br>
शये शयितयोस्तेन ज्ञानमीदृग्विधं मम ।। १८७<br>
मांसं चान्यहतस्याहं मृगादेर्वृत्तये परम् ।<br>
स्वधर्मनिरतो भूत्वा विक्रीणे नार्थगर्धतः ।। १८८<br>
ज्ञानविघ्नमहंकारमहं सा च पतिव्रता ।<br>
नैव कुर्वो मुने तेन निर्बाधज्ञानमावयोः ।। १८९<br>
तस्मात्त्वमप्यहंकारं मुक्त्वा शुद्ध्यै मुनिव्रतः ।<br>
स्वधर्मं चर येनाशु परं ज्योतिरवाप्स्यसि ।। १९०<br>
इति तेनानुशिष्टश्च धर्मव्याधेन तद्गृहान् ।<br>
गत्वा दृष्ट्वा च तच्चर्यां मुनिस्तुष्टो वनं ययौ ।। १९१<br>
सिद्धस्तदुपदेशाच्च सोऽभूत्तावपि जग्मतुः ।<br>
सिद्धिं पतिव्रताधर्मव्याधौ तद्धर्मचर्यया ।। १९२<br>
एष प्रभावो भक्तानां पत्यौ पितरि मातरि ।<br>
तदेहि संभावय तां मातरं दर्शनोत्सुकाम् ।। १९३<br>
एवं पित्रा महीपालः स चन्द्रस्वामिनोदितः ।<br>
प्रतिपेदे स्वदेशाय गन्तुं मात्रनुरोधतः ।। १९४<br>
अनन्तस्वामिने सर्वं धर्मपित्रे निवेद्य तत् ।<br>
तेनात्तभारः स ततः प्रायात्पितृसखो निशि ।। १९५<br>
क्रमात्प्राप्य स्वदेशं च जननीं दर्शनेन ताम् ।<br>
अनन्दयद्देवमतिं मधुः पिकवधूमिव ।। १९६<br>
कंचित्कालं महीपालस्तस्थौ बान्धवसत्कृतः ।<br>
तत्र मातृयुतः पित्रा वृत्तान्ताख्यायिना सह ।। १९७<br>
तावत्तारापुरे तत्र तद्भार्या तु नृपात्मजा ।<br>
निशाक्षये बन्धुमती सान्तः सुप्ता व्यबुध्यत ।। १९८<br>
बुद्ध्वा च तं पतिं क्वापि गतं विरहविक्लवा ।<br>
न लेभे सा रतिं कापि प्रासादोपवनादिषु ।। १९९<br>
द्विगुणीकृतहारेण बाष्पेण रुदती परम् ।<br>
आसीत्प्रलापैकमयी वाञ्छन्ती मृत्युना सुखम् ।। २००<br>
यामि कार्येण केनापि शीघ्रमेष्यामि चेति मे ।<br>
स्वैरमुक्त्वैव स गतस्तन्मा पुत्रि शुचं कृथाः ।। २०१<br>
इत्याशादर्शिभिर्वाक्यैरनन्तस्वामिना ततः ।<br>
मन्त्रिणाश्वासिताभ्येत्य कृच्छ्रात्सा धृतिमाददे ।। २०२<br>
ततः प्रवृत्तिज्ञानार्थं भर्तुर्देशान्तरागतान् ।<br>
पूजयन्ती सदैवासीद्दानैः सा द्विजपुंगवान् ।। २०३<br>
तेन संगमदत्ताख्यं दीनं दानागतं द्विजम् ।<br>
भर्तुः पप्रच्छ सा वार्तामुक्त्वाभिज्ञाननामनी ।। २०४<br>
ततस्तां स द्विजोऽवादीद्दृष्टो नैवंविधो मया ।<br>
कश्चित्तथापि देव्यत्र कार्या नैवाधृतिस्त्वया ।। २०५<br>
चिरादवाप्यतेऽभीष्टसंयोगः शुभकर्मभिः ।<br>
तथा च यन्मया दृष्टमाश्चर्यं वच्मि तच्छृणु ।। २०६<br>
तीर्थान्यटन्नहं प्रापं हिमाद्रौ मानसं सरः ।<br>
तत्रादर्शमिवापश्यमन्तर्मणिमयं गृहम् ।। २०७<br>
ततोऽकस्माच्च निर्गत्य खड्गपाणिः पुमान्गृहात् ।<br>
अध्यारोहत्सरस्तीरं दिव्यनारीगणान्वितः ।। २०८<br>
तत्रोद्याने सह स्त्रीभिः सोऽक्रीडत्पानलीलया ।<br>
दूरात्सकौतुकश्चाहं पश्यन्नासमलक्षितः ।। २०९<br>
तावत्कुतोऽपि तत्रागात्सुभगः पुरुषोऽपरः ।<br>
मिलिताय च तत्तस्मै यथादृष्टं मयोदितम् ।। २१०<br>
दर्शितश्च स सस्त्रीकः पुमान्दूरात्कुतूहलात् ।<br>
तद्दृष्ट्वैव स्ववृत्तान्तमेवमाख्यातवान्मम ।। २११<br>
पुरे त्रिभुवनाख्येऽहं राजा त्रिभुवनाभिधः ।<br>
तत्र मे सुचिरं सेवामेकः पाशुपतो व्यधात् ।। २१२<br>
&hellip;&hellip;&hellip;&hellip;&hellip;&hellip;&hellip; ।<br>
&hellip;&hellip;&hellip;&hellip;&hellip;&hellip;&hellip; ।। २१३<br>
स पृष्टः कारणं स्वैरं बिलखड्गप्रसाधने ।<br>
सहायं प्रार्थयत मां प्रतिपन्नं मया च तत् ।२१४<br>
ततो मया सहारण्यं गत्वा होमादिना निशि।<br>
प्रकटीकृत्य विवरं स मां पाशुपतोऽभ्यधात्।।२१५<br>
वीर प्रविश पूर्वं त्वं खड्गं प्राप्य च मामपि ।<br>
प्रवेशयेस्त्वं निर्गत्य समयं चात्र मे कुरु ।। २१६<br>
इत्युक्तस्तेन तस्याहं कृत्वा समयमाशु तत् ।<br>
प्रविश्य विवरं प्रापमेकं रत्नमयं गृहम् ।। २१७<br>
ततो निर्गत्य मां चैका प्रधानासुरकन्यका ।<br>
अन्तः प्रावेशयत्प्रेम्णा प्रादात्खड्गं च सात्र मे ।। २१८<br>
सर्वसिद्धिप्रदमिमं खड्गं खगतिदायिनम् ।<br>
रक्षेरित्युक्तवत्याह तया तत्रावसं सह ।। २१९<br>
स्मृत्वाथ खड्गहस्तोऽहं निर्गत्य विवरेण तम् ।<br>
प्रावेशयं पाशुपतं तस्मिन्नसुरमन्दिरे ।। २२०<br>
तत्राहमाद्यया साकं तया सपरिवारया ।<br>
सोऽपि द्वितीयया साकमासीदसुरकन्यया ।। २२१<br>
एकदा पानमत्तस्य स मे पाशुपतश्छलात् ।<br>
हृत्वा पार्श्वस्थितं खड्गमकरोन्निजहस्तगम् ।। २२२<br>
तस्मिन्हस्तस्थिते लब्धमहासिद्धिः स पाणितः ।<br>
मामादायैव निष्काल्य विवरात्प्राक्षिपद्बहिः ।। २२३<br>
ततो द्वादशवर्षाणि मया बिलमुखेषु सः ।<br>
गवेषितः कदाचित्तं निर्गतं प्राप्नुयामिति ।। २२४<br>
सोऽयमद्येह मे दृष्टिपथे निपतितः शठः ।<br>
मदीययैतया साकं क्रीडन्नसुरकन्यया ।। २२५<br>
इति यावत्त्रिभुवनः स राजा देवि वक्ति माम् ।<br>
तावत्पानमदान्निद्रामगात्पाशुपतोऽत्र सः ।। २२६<br>
सुप्तस्य तस्य गत्वैव पार्श्वात्खड्गं तमग्रहीत् ।<br>
स राजा तेन भूयश्च प्रभावं दिव्यमाप्तवान् ।। २२७<br>
ततः पाशुपतं पादप्रहारेण प्रबोध्य तम् ।<br>
निरभर्त्सयदापन्नं स वीरो नावधीत्पुनः ।। २२८<br>
प्राविशच्चासुरपुरं सपरिच्छदया तया ।<br>
प्राप्तया स स्वया साकं सिद्ध्यैवासुरकन्यया ।। २२९<br>
स च पाशुपतः सिद्धिभ्रष्टः कष्टमगात्परम् ।<br>
कृतघ्नाश्चिरसिद्धार्था अपि भ्रश्यन्ति हि ध्रुवम् ।। २३०<br>
एतत्साक्षाद्विलोक्याहमिह प्राप्तः परिभ्रमन् ।<br>
तद्देवि प्रियसंयोगस्तव भावी चिरादपि ।। २३१<br>
यथा त्रिभुवनस्याभूच्छुभकृन्नहि सीदति ।<br>
इति तस्माद्द्विजाच्छ्रुत्वा तोषं बन्धुमती ययौ ।। २३२<br>
चकार च कृतार्थं तं विप्रं दत्त्वा धनं बहु ।<br>
अन्येद्युश्च द्विजोऽपूर्वस्तत्रागाद्दूरदेशजः ।। २३३<br>
तं च बन्धुमती सोत्का प्रोक्ताभिज्ञाननामका ।<br>
भर्तुर्वार्तामपृच्छत्सा सोऽथ तां ब्राह्मणोऽभ्यधात् ।। २३४<br>
न स देवि मया दृष्टस्त्वद्भर्ता क्वापि किं त्वहम् ।<br>
अन्वर्थः सुमनोनामा तवाद्य गृहमागतः ।। २३५<br>
तदासु सौमनस्यं ते भावीत्याख्याति मे मनः ।<br>
भवत्येव च संयोगश्चिरविश्लेषिणामपि ।। २३६<br>
तथा च कथयाम्येतामत्र देवि कथां शृणु ।<br>
निषधाधिपती राजा नलो नामाभवत्पुरा ।। २३७<br>
यस्य रूपेण विजितः कामो मन्येऽवमानतः ।<br>
कोपितत्रिपुरारातिनेत्राग्नावजुहोत्तनुम् ।। २३८<br>
तेनाभार्येण सदृशी भार्याश्रावि विचिन्वता ।<br>
दमयन्तीति भीमस्य विदर्भाधिपतेः सुता ।। २३९<br>
भीमेनापि विचित्य क्ष्मां ददृशे तेन राजसु ।<br>
न नलादपरो राजा तुल्यः स्वदुहितुः पतिः ।। २४०<br>
अत्रान्तरे स्वनगरे दमयन्ती सरोवरम् ।<br>
भीमात्मजा जलक्रीडाहेतोरवततार सा ।। २४१<br>
तत्रैकं राजहंसं सा दृष्ट्वा दष्टोत्पलाम्बुजम् ।<br>
बबन्ध क्रीडया बाला युक्तिक्षिप्तोत्तरीयका ।। २४२<br>
स बद्धो दिव्यहंसस्तामुवाच व्यक्तया गिरा ।<br>
राजपुत्र्युपकार ते करिष्यामि विमुञ्च माम् ।। २४३<br>
नैषधोऽस्ति नलो नाम राजा हृदि वहन्ति यम् ।<br>
सद्गुणैर्गुम्फितं हारमिव दिव्याङ्गना अपि ।। २४४<br>
तस्य त्वं सदृशी भार्या भर्ता स सदृशस्तव ।<br>
तदत्र तुल्यसंयोगे कामदूतो भवामि वाम् ।। २४५<br>
तच्छ्रुत्वा दिव्यहंसं सा मत्वा सत्याभिभाषिणम् ।<br>
मुमोच दमयन्ती तमेवमस्त्विति वादिनी ।। २४६<br>
न मया वरणीयोऽन्यो नलादिति जगाद च ।<br>
श्रुतिमार्गप्रविष्टेन तेनापहृतमानसा ।। २४७<br>
स च हंसस्ततो गत्वा निषधेष्वाशु शिश्रिये ।<br>
जलक्रीडाप्रवृत्तेन नलेनाध्यासितं सरः ।। २४८<br>
नलः स राजा दृष्ट्वा तं राजहंसं मनोरमम् ।<br>
बबन्ध स्वोत्तरीयेण लीलाक्षिप्तेन कौतुकात् ।। २४९<br>
सोऽथ हंसोऽब्रवीन्मुञ्च नृपते मामहं यतः ।<br>
इह त्वदुपकारार्थमागतः शृणु वच्मि ते ।। २५०<br>
विदर्भेष्वस्ति भीमस्य राज्ञः क्षितितिलोत्तमा ।<br>
दमयन्तीति दुहिता स्पृहणीया सुरैरपि ।। २५१<br>
त्वमेव च मदाख्यातगुणो बद्धानुरागया ।<br>
तया भर्ता वृतस्तच्च तवाहं वक्तुमागतः ।। २५२<br>
इति हंसोत्तमस्यास्य वचोभिः सत्फलोज्ज्वलैः ।<br>
विशिष्टैश्च स पुष्पेषोर्नलः सममविध्यत ।। २५३<br>
अब्रवीत्स च हंसं तं धन्योऽहं विहगोत्तम ।<br>
यो मनोरथसंपत्त्या मूर्तयेव वृतस्तया ।। २५४<br>
इत्युक्त्वा तेन मुक्तः स हंसो गत्वा शशंस तत् ।<br>
दमयन्त्यै यथावस्तु यथाकामं जगाम च ।। २५५<br>
दमयन्ती च सोत्कण्ठा युक्त्या मातृमुखेन सा ।<br>
पितुः स्वात्प्रार्थयामास नलप्राप्त्यै स्वयंवरम् ।। २५६<br>
अनुमन्य स तस्याश्च स्वयंवरकृते पिता ।<br>
भीमः पृथिव्यां सर्वेषां राज्ञां दूतान्विसृष्टवान् ।। २५७<br>
प्राप्तदूताश्च निखिला विदर्भान्प्रति भूमिपाः ।<br>
व्रजन्ति स्म नलोऽप्युत्को रथारूढश्चचाल सः ।। २५८<br>
ततश्च दमयन्त्यास्तौ नलप्रेमस्वयंवरौ ।<br>
इन्द्रादयो लोकपालाः शुश्रुवुर्नारदान्मुनेः ।। २५९<br>
तेषां च बलभिद्वायुयमाग्निवरुणास्ततः ।<br>
संमन्त्र्य दमयन्त्युक्त्वा नलस्यैवान्तिकं ययुः ।। २६०<br>
ऊचुश्च प्राप्य तं प्रह्वं विदर्भान्प्रस्थितं पथि ।<br>
गत्वास्मद्वचनाद्ब्रूहि दमयन्तीमिदं नृप ।। २६१<br>
पञ्चानां वरयैकं नः किं मर्त्येन मलेन ते ।<br>
मर्त्या मरणधर्माणस्त्रिदशास्त्वमरा इति ।। २६२<br>
अस्मद्वराच्च तत्पार्श्वमदृष्टोऽन्यैः प्रवेक्ष्यसि ।<br>
तथेत्येतां च देवाज्ञां प्रतिपेदे नलोऽथ सः ।। २६३<br>
गत्वा चान्तःपुरं तस्याः प्रविश्यादृष्ट एव च ।<br>
दमयन्त्याः शशंसैव देवादेशं तथैव तम् ।। २६४<br>
सा तं श्रुत्वाब्रवीत्साध्वी देवास्ते सन्तु तादृशाः ।<br>
तथापि मे नलो भर्ता न कार्यं त्रिदशैर्मम ।। २६५<br>
इति सम्यग्वचस्तस्याः श्रुत्वात्मानं प्रकाश्य च ।<br>
नलो गत्वा तथैवैतदिन्द्रादिभ्यः शशंस सः ।। २६६<br>
वश्या वयमिदानीं ते स्मृतमात्रोपगामिनः ।<br>
तथ्यवादिन्निति च ते तुष्टास्तस्मै ददुर्वरान् ।। २६७<br>
ततो हृष्टे नले याते विदर्भान्वञ्चनेप्सुभिः ।<br>
दमयन्त्याः सुरेशाद्यैर्नलरूपमकारि तैः ।। २६८<br>
गत्वा च भीमस्य सभां मर्त्यधर्मानुपाश्रिताः ।<br>
स्वयंवरे प्रस्तुते ते नलान्तिक उपाविशन् ।। २६९<br>
अथैत्य दमयन्ती सा भ्रात्रा स्वेनैकशो नृपान् ।<br>
आवेद्यमानानुज्झन्ती क्रमात्प्राप नलान्तिकम् ।। २७०<br>
दृष्ट्वा छायानिमेषादिगुणांस्तत्र च षण्नलान् ।<br>
सा भ्रातरि समुद्भ्रान्ते व्याकुला समचिन्तयत् ।। २७१<br>
नूनं मे लोकपालैस्तैर्मायेयं पञ्चभिः कृता ।<br>
षष्ठं मन्ये नलं त्वत्र न चान्यत्रास्ति मे गतिः ।। २७२<br>
इत्यालोच्यैव साध्वी सा नलैकासक्तमानसा ।<br>
आदित्याभिमुखी भूत्वा दमयन्त्येवमब्रवीत् ।। २७३<br>
भो लोकपालाः स्वप्नेऽपि नलादन्यत्र चेन्न मे ।<br>
मनस्तत्तेन सत्येन स्वं दर्शयत मे वपुः ।। २७४<br>
वरात्पूर्ववृताच्चान्ये कन्यायाः परपूरुषाः ।<br>
परदाराश्च सा तेषां तत्कथं मोह एष वः ।। २७५<br>
श्रुत्वैतत्पञ्च शक्राद्याः स्वेन रूपेण तेऽभवन् ।<br>
षष्ठः सत्यनलश्चाभूत्स्वरूपस्थः स भूपतिः ।। २७६<br>
तस्मिन्सा दमयन्ती तां फुल्लेन्दीवरसुन्दरीम् ।<br>
दृशं वरणमालां च हृष्टा राज्ञि नले न्यधात् ।। २७७<br>
पपात पुष्पवृष्टिश्च नभोमध्यात्ततो नृपः ।<br>
विवाहमङ्गलं भीमश्चक्रे तस्या नलस्य च ।। २७८<br>
विहितोचितपूजाश्च तेन वैदर्भभूभृता ।<br>
नृपा यथागतं जग्मुर्देवाः शक्रादयश्च ते ।। २७९<br>
शक्रादयस्तु ददृशुर्द्वौ कलिद्वापरौ पथि ।<br>
बुद्ध्वा च दमयन्त्यर्थमागतौ तौ च तेऽब्रुवन् ।। २८०<br>
न गन्तव्यं विदर्भेषु तत एवागता वयम् ।<br>
वृत्तः स्वयंवरो राजा दमयन्त्या नलो वृतः ।। २८१<br>
तच्छ्रुत्वैवोचतुः पापौ तौ कलिद्वापरौ रुषा ।<br>
देवान्भवादृशांस्त्यक्त्वा यत्स मर्त्यो वृतस्तया ।। २८२<br>
तदवश्यं करिष्यावो वियोगमुभयोस्तयोः ।<br>
एवं कृतप्रतिज्ञौ तौ निवर्त्य ययतुस्ततः ।। २८३<br>
नलश्च सप्त दिवसान्स्थित्वा श्वशुरवेश्मनि ।<br>
दमयन्त्या समं वध्वा कृतार्थो निषधानगात् ।। २८४<br>
तत्रासीत्प्रेम दंपत्योर्गौरीशर्वाधिकं तयोः ।<br>
शर्वस्य गौरी देहार्धं तस्य त्वात्मैव साभवत् ।। २८५<br>
कालेन चेन्द्रसेनाख्यं दमयन्ती नलात्सुतम् ।<br>
प्रसूते स्म तदन्वेकामिन्द्रसेनां च कन्यकाम् ।। २८६<br>
तावच्च स कलिश्छिद्रं तस्यानुच्छास्त्रवर्तिनः ।<br>
नलस्यासीञ्चिरं चिन्वन्प्रतिज्ञातार्थनिश्चितः ।। २८७<br>
अथैकदानुपास्यैव संध्यामक्षालिताङ्घ्रिकः ।<br>
स सुष्वाप नलः पानमदेन मुषितस्मृतिः ।। २८८<br>
छिद्रमेतदवाप्यैव दत्तदृष्टिर्दिवानिशम् ।<br>
कलिस्तस्य शरीरान्तर्नलस्य प्रविवेश सः ।। २८५<br>
तेन देहप्रविष्टेन कलिना स नलो नृपः ।<br>
विहाय धर्म्यमाचारमाचचार यथारुचि ।। २९०<br>
अक्षैरदीव्यद्दासीभिररंस्तासत्यमब्रवीत् ।<br>
असेवत दिवा स्वप्नं स जजागार रात्रिषु ।। २९१<br>
चकाराकारणं कोपमन्यायेनार्थमाददे ।<br>
अवमानं सतां चक्रे संमानमसतां च सः ।। २९२<br>
तद्भातरं पुष्कराख्यं तथैवोत्क्रान्तसत्पथम् ।<br>
छिद्रं प्राप्य शरीरान्तःप्रविष्टो द्वापरो व्यधात् ।। २९३<br>
कदाचित्पुष्कराख्यस्य गृहे तस्यानुजस्य सः ।<br>
नलो ददर्श दान्ताख्यं सुन्दरं धवलं वृषम् ।। २९४<br>
लोभान्मृगयमानाय तं तस्मै ज्यायसे न सः ।<br>
द्वापरग्रस्ततद्भक्तिः पुष्कराख्यो वृषं ददौ ।। २९५<br>
जगाद तं च यद्यस्ति वाञ्छास्मिन्वृषभे तव ।<br>
तद्द्यूतेन विजित्यैनं मत्तः स्वीकुरु मा चिरम् ।। २९६<br>
तच्छ्रुत्वा स नलो मोहात्प्रतिपेदे तथेति तत् ।<br>
ततः प्रववृते द्यूतं तयोर्भात्रोः परस्परम् ।। २९७<br>
पुष्कराख्यस्य स वृषो नलस्येभादयः पणः ।<br>
जिगाय पुष्कराख्यश्च नलो मुहुरजीयत ।। २९८<br>
दिनैर्द्वित्रैर्बले कोषे हारितेऽपि दुरोदरात् ।<br>
न नलो वार्यमाणोऽपि चचाल कलिविप्लुतः ।। २९९<br>
तेन मत्वा गतं राज्यं दमयन्ती निजौ शिशू ।<br>
रथोत्तमं समारोप्य प्राहिणोत्स्वपितुर्गृहम् ।। ३००<br>
तावन्नलेन राज्यं स्वं समग्रमपि हारितम् ।<br>
ततः स पुष्कराख्येन जगदे जितकाशिना ।। ३०१<br>
त्वयान्यद्धारितं सर्वं तत्तस्योक्ष्णः पणस्य मे ।<br>
दमयन्तीमिदानीं त्वं द्यूते प्रतिपणं कुरु ।। ३०२<br>
इत्युक्तिवात्यया तस्य नलोऽनल इव ज्वलन् ।<br>
न चाकालेऽब्रवीत्किंचिन्न च चक्रे पणक्रियाम् ।। ३०३<br>
ततः स पुष्कराख्यस्तमवादीन्न करोषि चेत् ।<br>
भार्यां पणं तदस्मान्मे देशान्निर्याहि तत्सखः ।। ३०४<br>
तच्छ्रुत्वैव नलो देशाद्दमयन्त्या समं ततः ।<br>
निरगाद्राजपुरुषैरा सीमान्तं प्रवासितः ।। ३०५<br>
हा नलस्यापि यत्रेदृगवस्था कलिना कृता ।<br>
तत्रोच्यतां किमन्येषां क्रिमीणामिव देहिनाम् ।। ३०६<br>
धिग्धिङ्निर्धर्म निःस्नेहं राजर्षीणामपीदृशाम् ।<br>
विपदामास्पदं द्यूतं कलिद्वापरजीवितम् ।। ३०७<br>
अथ भ्रातृहृतैश्वर्यो विदेशं स नलो व्रजन् ।<br>
दमयन्त्या सह प्राप क्षुधाक्लान्तो वनान्तरम् ।। ३०८<br>
तत्र साकं तया दर्भभिन्नपेशलपादया ।<br>
स विश्रान्तः सरस्तीरे हंसौ द्वावैक्षतागतौ ।। ३०९<br>
आहारार्थं च स तयोर्ग्रहणायोत्तरीयकम् ।<br>
चिक्षेप तच्च हृत्वैव हंसौ तौ तस्य जग्मतुः ।। ३१०<br>
हंसरूपेण तावेतावक्षौ वासोऽप्युपेत्य ते ।<br>
हृत्वा गताविति नलः स वाचं चाशृणोद्दिवः ।। ३११<br>
उपविश्यैकवस्त्रोऽथ स युक्त्या विमना नृपः ।<br>
पन्थानं दर्शयामास दमयन्त्याः पितुर्गृहे ।। ३१२<br>
अयं मार्गो विदर्भेषु प्रिये पितृगृहे तव ।<br>
अयमङ्गेषु मार्गोऽयमपरः कोशलेषु च ।। २१३<br>
तच्छ्रुत्वा दमयन्ती सा शङ्कितेवाभवत्तदा ।<br>
त्यक्ष्यन्निवार्य पुत्रो मे मार्गं किं वक्त्यसाविति ।। ३१४<br>
ततस्तौ फलमूलान्नौ वने तत्र निशागमे ।<br>
श्रान्तौ संविशतः स्मोभौ दंपती कुशसंस्तरे ।। ३०१५<br>
दमयन्ती शनैर्निद्रामध्वखिन्ना जगाम सा ।<br>
नलो गन्तुमनास्त्वासीदनिद्रः कलिमोहितः ।। ३१६<br>
उत्थाय चैकवस्त्रां तां दमयन्तीं विमुच्य सः ।<br>
छिन्नं तदुत्तरीयार्धं प्रावृत्य च ततो ययौ ।। ३१७<br>
दमयन्ती च रात्र्यन्ते प्रबुद्धा तं पतिं वने ।<br>
अपश्यन्ती गतं त्यक्त्वा विललाप विचिन्त्य सा ।। ३१८<br>
हार्यपुत्र महासत्त्व रिपावपि कृपापर ।<br>
हा मद्वत्सल केनासि मयि निष्करुणीकृतः ।। ३१९<br>
एकाकी च कथं पद्भ्यामटवीषु प्रयास्यसि ।<br>
कस्ते श्रमापनोदाय परिचर्यां करिष्यति ।। ३२०<br>
मौलिमालापरागेण रञ्जितौ यौ महीभुजाम् ।<br>
तौ ते पथि कथं पादौ धूलिः कलुषयिष्यति ।। ३२१<br>
हरिचन्दनचूर्णेनाप्यालिप्तं सहते न यत् ।<br>
अङ्गं सहिष्यते तत्ते मध्याह्नार्कातपं कथम् ।। ३२२<br>
किं मे बालेन पुत्रेण किं दुहित्रा किमात्मना ।<br>
तवैकस्य शिवं देवाः कुर्वतां यद्यहं सती ।। ३२३<br>
इत्येककानुशोचन्ती दमयन्ती नलं तदा ।<br>
तत्पूर्वदर्शितेनैव प्रतस्थे सा ततः पथा ।। ३२४<br>
कथंचिच्चातिचक्राम नदीशैलवनाटवीः ।<br>
नातिचक्राम भक्तिं तु सा भर्तरि कथंचन ।। ३२५<br>
सतीतेजश्च मार्गे तामरक्षद्येन लुब्धकः ।<br>
भस्मीकृतोऽहेस्त्रातायां तस्यां गतमनाः क्षणात् ।। ३२६<br>
ततो दैवाद्वणिक्सार्थेनान्तरा मिलितेन सा ।<br>
सह गत्वा पुरं प्राप सुबाह्वाख्यस्य भूपतेः ।। ३२७<br>
तत्र सा राजसुतया दूराद्दृष्ट्वैव हर्म्यतः ।<br>
सौन्दर्यप्रीतयानाय्य स्वमात्रे प्राभृतीकृता ।। ३२८<br>
तस्याः पार्श्वे महादेव्याः सा तस्थौ च तदादृता ।<br>
त्यक्त्वा गतो मां भर्तेति पृष्टा चैतावदब्रवीत् ।। ३२९<br>
तावच्च तत्पिता भीमो नलोदन्तमवेत्य तम् ।<br>
तयोरन्वेषणायाप्तान्नरान्दिक्षु विसृष्टवान् ।। ३३०<br>
तन्मध्याच्च सुषेणाख्य एकस्तत्सचिवो भ्रमन् ।<br>
सुबाहो राजधानीं तां प्राप ब्राह्मणरूपभृत् ।। ३३१<br>
स तत्र दमयन्तीं तामागन्तूंश्चिन्वतीं सदा ।<br>
अद्राक्षीत्साप्यपश्यत्तं दुःखिता पितृमन्त्रिणम् ।। ३३२<br>
अन्योन्यं प्रत्यभिज्ञाय समेत्य रुदतः स्म तौ ।<br>
तथा यथात्र राज्ञी सा सुबाहोस्तदबुध्यत ।। ३३३<br>
यावच्चानाय्य सा देवी तौ यथावस्तु पृच्छति ।<br>
बुबुधे दमयन्तीं तां तावत्स्वभगिनीसुताम् ।। ३३४<br>
ततः सा भर्तुरावेद्य तां संमान्य पितुर्गृहम् ।<br>
रथेऽधिरोप्य व्यसृजत्ससुषेणां ससैनिकाम् ।। ३३५<br>
तत्र सा दमयन्त्यासीत्प्राप्तापत्यद्वया ततः ।<br>
पित्रापि दृश्यमाना सा भर्तुर्वार्तां विचिन्वती ।। ३३६<br>
तत्पिता व्यसृजच्चारानन्वेष्टुं तं च तत्पतिम् ।<br>
सूदस्यन्दनविद्याभ्यां दिव्याभ्यामुपलक्षितम् ।। ३३७<br>
बालां वने प्रसुप्तां नृशंस संत्यज्य कुमुदिनीकान्ताम् ।<br>
प्राप्यैवाम्बरखण्डं चन्द्रादृश्यः क्व यातोऽसि ।। ३३८<br>
एवं भवद्भिर्वक्तव्यं स्थितः शङ्क्येत यत्र सः ।<br>
इत्यादिदेश चारांस्तान्स च भीमो महीपतिः ।। ३३९<br>
अत्रान्तरे स राजा च नलस्तस्मिन्वने निशि ।<br>
प्रावृतार्धपटो दूरं गत्वा दावाग्निमैक्षत ।। ३४०<br>
भो महासत्त्व यावन्न दह्येऽहमबलोऽमुना ।<br>
अपसारय मां तावद्दावाग्नेर्निकटादितः ।। ३४१<br>
इत्यत्र तद्वचः श्रुत्वा दत्तदृष्टिर्ददर्श सः ।<br>
आबद्धमण्डलं नागं नलो दावानलान्तिके ।। ३४२<br>
फणारत्नप्रभाजालजटिलं वनवह्निना ।<br>
गृहीतमिव तेनोग्रहेतिहस्तेन मूर्धनि ।। ३४३<br>
उपेत्य कृपयांसे तं कृत्वा नीत्वा च दूरतः ।<br>
त्यक्तुमिच्छति यावत्स तावन्नागोऽब्रवीत्स तम् ।। ३४४<br>
गणयित्वा दशान्यानि पदानि नय मामितः ।<br>
ततः स प्रययावेवं पदानि गणयन्नलः ।। ३४५<br>
एकं द्वे त्रीणि चत्वारि पञ्च षट् सप्त शृण्वहे ।<br>
अष्टौ नव दशेत्युक्तवन्तमुक्तिच्छलेन तम् ।। ३४६<br>
नलं स्कन्धस्थितो नागो ललाटान्ते ददंश सः ।<br>
तेन ह्रस्वभुजः कृष्णो विरूपः सोऽभवन्नृपः ।। ३४७<br>
ततोऽवतार्य स्कन्धात्तं स राजा पृष्टवानहिम् ।<br>
को भवान्का कृता चेयं त्वया मे प्रत्युपक्रिया ।। ३४८<br>
एतन्नलवचः श्रुत्वा स नागः प्रत्युवाच तम् ।<br>
राजन्कार्कोटनामानं नागराजमवेहि माम् ।। ३४९<br>
दंशो गुणाय च मया दत्तस्ते तच्च वेत्स्यसि ।<br>
गूढवासे च वैरूप्यं महतां कार्यसिद्धये ।। ३५०<br>
गृहाण चाग्निशौचाख्यमिदं वस्त्रयुगं मम ।<br>
अनेन प्रावृतेनैव स्वं रूपं प्रतिपत्स्यसे ।। ३५१<br>
इत्युक्त्वा दत्ततद्वस्त्रयुगे कार्कोटके गते ।<br>
नलस्तस्माद्वनाद्गत्वा क्रमेण प्राप कोशलान् ।। ३५२<br>
कोशलाधिपतेस्तत्र ऋतुपर्णस्य भूपतेः ।<br>
स ह्रस्वबाहुनामा सन्सूदत्वं शिश्रिये गृहे ।। ३५३<br>
भोजनानि च यत्तस्य चक्रे दिव्यरसानि सः ।<br>
तेन प्रसिद्धिं प्रापात्र रथविज्ञानतस्तथा ।। ३५४<br>
तत्रस्थे ह्रस्वबाह्वाख्ये नले तस्मिन्कदाचन ।<br>
विदर्भराजचारेषु तेष्वेकोऽत्र किलाययौ ।। ३५५<br>
ह्रस्वबाहुरितीहास्ति स्वविद्यारथविद्ययोः ।<br>
नलतुल्यो नवः सूद इति चारोऽत्र सोऽशृणोत् ।। ३५६<br>
नलं संभाव्य तं बुद्ध्या चास्थाने नृपतेः स्थितम् ।<br>
युक्त्या स तत्र गत्वैतां पपाठार्यां प्रभूदिताम् ।। ३५७<br>
बालां वने प्रसुप्तां नृशंस संत्यज्य कुमुदिनीकान्ताम् ।<br>
प्राप्यैवाम्बरखण्डं चन्द्रादृश्यः क्व यातोऽसि ।। ३५८<br>
तच्छ्रुत्वोन्मत्तवाक्याभं तत्रस्था अवजज्ञिरे ।<br>
सूदच्छद्मस्थितस्त्वत्र स नलः प्रत्युवाच तम् ।। ३५९<br>
क्षीणोऽम्बरैकदेशं चन्द्रः प्राप्यान्यमण्डलं प्रविशन् ।<br>
कुमुदिन्या यददृश्यो जातस्तत्का नृशंसता तस्य ।। ३६०<br>
एतत्तदुत्तरं श्रुत्वा सत्यं संभाव्य तं नलम् ।<br>
विपदुद्भूतवैरूप्यं चारः सोऽथ ययौ ततः ।। ३६१<br>
विदर्भान्प्राप्य भीमाय राज्ञे भार्यायुताय सः ।<br>
दमयन्त्यै च तत्सर्वं दृष्टश्रुतमवर्णयत् ।। ३६२<br>
ततोऽत्र दमयन्ती सा पितरं स्वैरमब्रवीत् ।<br>
निःसंदेहं स एवार्यपुत्रः सूदमिषं श्रितः ।। ३६३<br>
तत्तदानयने युक्तिर्मन्मता क्रियतामिह ।<br>
ऋतुपर्णस्य नृपतेस्तस्य दूतो विसृज्यताम् ।। ३६४<br>
प्राप्तमात्रश्च तं भूपमेवं तत्र ब्रवीतु सः ।<br>
गतः क्वापि नलो राजा प्रवृत्तिर्नास्य बुध्यते ।। ३६५<br>
तत्प्रातः कुरुते भूयो दमयन्ती स्वयंवरम् ।<br>
अतोऽद्यैव विदर्भेषु शीघ्रमागम्यतामिति ।। ३६६<br>
ततः श्रुतैतद्वार्तेन स रथज्ञानिना नृपः ।<br>
एकाहेनार्यपुत्रेण साकं ध्रुवमिहैष्यति ।। ३६७<br>
एवं सपितृकालोच्य संदिश्य च तथैव सा ।<br>
कोशलान्व्यसृजद्दूतं दमयन्ती यथोचितम् ।। ३६८<br>
तेनर्तुपर्णो गत्वा स तथैवोक्तः समुत्सुकः।<br>
जगाद सूदरूपं तं प्रणयात्पार्श्वगं नलम्।। ३६९<br>
ह्रस्वबाहो रथज्ञानं ममास्तीत्यवदद्भवान् ।<br>
तत्प्रापय विदर्भान्मामद्यैवोत्सहसे यदि ।। ३७०<br>
तच्छ्रुत्वैव नलो बाढं प्रापयामीत्युदीर्य सः ।<br>
गत्वा वराश्वान्संयोज्य सज्जं चक्रे रथोत्तमम् ।। ३७१<br>
स्वयंवरप्रवादोऽयं जाने मत्प्राप्तये तया ।<br>
कृतो न दमयन्ती तु सा स्वप्नेऽपीदृशी भवेत् ।। ३७२<br>
तत्तत्र तावद्गच्छामि पश्यामीति विचिन्त्य सः ।<br>
राज्ञस्तस्यर्तुपर्णस्य सज्जं रथमुपानयत् ।। ३७३<br>
आरूढे च नृपे तस्मिंस्तं संवाहयितुं रथम् ।<br>
नलः प्रववृते तार्क्ष्यजवजैत्रेण रंहसा ।। ३७४<br>
रथवेगच्युतं वस्त्रं प्राप्तं रथविधारणम् ।<br>
ब्रुवाणमथ मार्गे तमृतुपर्णं नलोऽब्रवीत् ।। ३७५<br>
राजन्क्व तव तद्वस्त्रमनेनैव क्षणेन हि ।<br>
बहूनि योजनान्येष व्यतिक्रान्तो रथस्तव ।। ३७६<br>
श्रुत्वैतदृतुपर्णस्तमवादीदङ्ग देहि मे ।<br>
रथज्ञानमिदं तुभ्यमक्षज्ञानं ददाम्यहम् ।। ३७७<br>
येन वश्या भवन्त्यक्षाः संख्याज्ञानं च जायते ।<br>
संप्रत्येव च पश्यात्र वदामि प्रत्ययं तव ।। ३७८<br>
दृश्यतेऽग्रे तरुर्योऽयं संख्यामेतस्य तेऽधुना ।<br>
वच्म्यहं फलपर्णानां गणयित्वा च पश्य ताम् ।। ३७९<br>
इत्युक्त्वा फलपर्णानि यावन्त्येव जगाद सः ।<br>
नलेन गणितान्यासंस्तावन्त्येवात्र शाखिनः ।। ३८०<br>
ततो नलो रथज्ञानमृतुपर्णाय तद्ददौ ।<br>
ऋतुपर्णोऽप्यदादक्षज्ञानं तस्मै नलाय तत् ।। ३८१<br>
परीक्षते स्म तज्ज्ञानं नलो गत्वापरे तरौ ।<br>
सम्यक्च बुबुधे संख्या पत्त्रादिष्वत्र तेन सा ।। ३८२<br>
ततो हृष्यति यावत्स तावत्तस्य शरीरतः ।<br>
निरगात्पुरुषः कृष्णस्तं स कोऽसीति पृष्टवान् ।। ३८३<br>
अहं कीलः शरीरान्तर्दमयन्तीवृतस्य ते ।<br>
ईर्ष्यया प्राविशं तेन भ्रष्टा द्यूतेन ते श्रियः ।। ३८४<br>
ततस्त्वां दशता तेन कार्कोटेन तदा वने ।<br>
न दग्धस्त्वमहं त्वेष पश्य दग्धस्त्वयि स्थितः ।। ३८५<br>
मिथ्या परापकारो हि कृतः स्यात्कस्य शर्मणे ।<br>
तद्गच्छाम्यवकाशो हि नास्त्यन्येषु न वत्स मे ।। ३८६<br>
इत्युक्त्वा स कलिस्तस्य तिरोऽभूत्सोऽपि तत्क्षणम् ।<br>
जातधर्ममतिः प्राप्ततेजाः प्राग्वदभून्नलः ।। ३८७<br>
आगत्य चारुह्य रथं तस्मिन्नेवाह्नि तं जवात् ।<br>
विदर्भानृतुपर्णं तं प्रापयामास भूपतिम् ।। ३८८<br>
स चोपहस्यमानोऽत्र पृष्टागमनकारणैः ।<br>
ऋतुपर्णो जनै राजगृहासन्ने समावसत् ।। ३८९<br>
प्राप्तं तं तत्र बुद्ध्वा सा श्रुताश्चर्यरथस्वना ।<br>
दमयन्ती जहर्षान्तः संभावितनलागमा ।। ३९०<br>
विससर्जाथ सा तत्त्वमन्वेष्टुं चेटिकां निजाम् ।<br>
सा चान्विष्यागता चेटी तामुवाच प्रियोत्सुकाम् ।। ३९१<br>
देवि गत्वा मयान्विष्टमेष यः कोशलेश्वरः ।<br>
स्वयंवरप्रवादं ते मिथ्या श्रुत्वा किलागतः ।। ३९२<br>
आनीतो रथवाहेन सूदेन ह्रस्वबाहुना ।<br>
एकेनैव दिनेनाद्य रथविज्ञानशालिना ।। ३९३<br>
स च तत्सूदशालायां गत्वा सूदो मयेक्षितः ।<br>
कृष्णवर्णो विरूपश्च प्रभावः कोऽपि तस्य तु ।। ३९४<br>
अक्षिप्तमेव यत्तस्य पानीयं चरुषूद्गतम् ।<br>
काष्ठान्यनर्पिताग्नीनि स्वयं प्रज्वलितानि च ।। ३९५<br>
क्षणाच्च भोजनैस्तैस्तैर्निष्पन्नं दिव्यमेव च ।<br>
एतद्दृष्ट्वा महाश्चर्यं ततश्चाहमिहागता ।। ३९६<br>
एतच्चेटीमुखाच्छ्रुत्वा दमयन्ती व्यचिन्तयत् ।<br>
वश्याग्निवरुणः सूदो रथविद्यारहस्यवित् ।। ३९७<br>
आर्यपुत्रो भवत्येष गतो वैरूप्यमन्यथा ।<br>
जाने मद्विप्रयोगार्तं जिज्ञासेऽहं तदप्यमुम् ।। ३९८<br>
इति संकल्प्य युक्त्या स्त्री सह चेट्या तयैव सा ।<br>
तस्यान्तिकं दर्शयितुं प्राहिणोद्दारकावुभौ ।। ३९९<br>
स तौ निजशिशू दृष्ट्वा कृत्वा चाङ्के नलश्चिरम् ।<br>
बद्धधाराप्रवाहेण तूष्णीमरुददश्रुणा ।। ४००<br>
ईदृशावेव मे बालौ मातामहगृहे स्थितौ ।<br>
जातं मे तत्स्मृतेर्दुःखमित्युवाच च चेटिकाम् ।। ४०१<br>
सा शिशुभ्यां सहागत्य चेटी सर्वं शशंस तत् ।<br>
दमयन्त्यै ततः सापि जातास्था सुतरामभूत् ।। ४०२<br>
अपरेद्युश्च तां प्रातः स्वचेटीमादिदेश सा ।<br>
गत्वा तमृतुपर्णस्य सूदं मद्वचनाद्वद ।। ४०३<br>
श्रुतं मया यद्भवता तुल्यो नान्योऽस्ति सूपकृत् ।<br>
तन्ममाद्य त्वयागत्य व्यञ्जनं साध्यतामिति ।। ४०४<br>
तथेति स तदा गत्वा नलश्चेट्या तयार्थितः ।<br>
ऋतुपर्णमनुज्ञाप्य दमयन्तीमुपाययौ ।। ४०५<br>
सत्यं ब्रूहि नलो राजा यदि त्वं सूदरूपभृत् ।<br>
चिन्ताब्धिमग्नां पारं मां प्रापयाद्येत्युवाच सा ।। ४०६<br>
तच्छ्रुत्वा स नलः स्नेहहर्षदुःखत्रपाकुलः ।<br>
अवाङ्मुखः प्राप्तकालं तामुवाचाश्रुगद्गदम् ।। ४०७<br>
स एवास्मि नलः सत्यं पापः कुलिशकर्कशः ।<br>
त्वां संतापयता येन व्यामोहादनलायितम्।। ४०८<br>
इत्युक्तवान्स पृष्टोऽभूद्दमयन्त्या तया नलः ।<br>
यद्येवं तर्ह्यरूपत्वं कथं प्राप्तो भवानिति ।। ४०९<br>
ततः स तस्यै स्वोदन्तं नलः कृत्स्नमवर्णयत् ।<br>
कार्कोटसख्यादारभ्य कलिनिर्गमनावधिम् ।। ४१०<br>
तदैव चाग्निशौचं तद्दत्तं कार्कोटकेन सः ।<br>
प्रावृत्य वस्त्रयुगलं रूपं स्वं प्रत्यपद्यत ।। ४११<br>
दृष्ट्वा नलं पुनरवाप्तनिजाभिरामरूपं तमाशु विकसद्वदनारविन्दा ।<br>
नेत्राम्बुभिः शमितदुःखदवानलेव हर्षं कमप्यनुपमं दमयन्त्यवाप ।। ४१२<br>
बुद्ध्वा च तत्परिजनात्प्रमदप्रवृत्तादागत्य तत्र सहसा स विदर्भराजः ।<br>
भीमो नलं समभिनन्द्य कृतानुरूपपूजं महोत्सवमयं स्वपुरं चकार ।। ४१३<br>
हसता हृदि भीमभूभुजा कृतसंवृत्त्युपचारसत्कियः ।<br>
ऋतुपर्णनृपोऽपि तं नलं प्रतिपूज्याथ जगाम कोशलान् ।। ४१४<br>
अथ निषधनरेश्वरो निजं कलिदौरात्म्यविजृम्भितं नलः ।<br>
श्वशुराय स तत्र वर्णयन्नवसत्प्राणसमासखः सुखम् ।। ४१५<br>
गत्वाल्पैश्च दिनैस्ततः स निषधान्सैन्यैः सह श्वाशुरै-<br>
रक्षज्ञानजितं विधाय विनतं तं पुष्कराख्यं पुनः ।<br>
धर्मात्मा कृतसंविभागमनुजं देहाद्गतद्वापरं<br>
राज्यं स्वं दमयन्त्यवाप्तिसुखितो भेजे यथावन्नलः ।। ४१६<br>
इति स व्याख्याय कथां नगरे तारापुरे द्विजः सुमनाः ।<br>
राजसुतां बन्धुमतीं प्रोषितपतिकामुवाच तां भूयः ।। ४१७<br>
एवं देवि महान्तो विषह्य दुःखं भजन्ति कल्याणम् ।<br>
अनुभूयास्तमनं किल दिनकृत्प्रमुखा व्रजन्त्युदयम् ।। ४१८<br>
तस्मात्त्वमपि तमाप्स्यसि पतिमनघे प्रोषितागतं नचिरात् ।<br>
कुरु धृतिमरतिं परिहर विहर च पतिकामनालाभैः ।। ४१९<br>
इति तं द्विजमुक्तयुक्तवाक्यं बहुनाभ्यर्च्य धनेन सद्गुणं सा ।<br>
अवलम्ब्य धृतिं प्रतीक्षमाणा दयितं बन्धुमती स्वमत्र तस्थौ ।। ४२०<br>
अल्पैरेव च तस्या दिनैः स पतिराययौ महीपालः ।<br>
देशान्तरे स्थितां तां जननीमादाय पितृसहितः ।। ४२१<br>
आगत्य चामृतांशुः पार्वण इव वारिराशिजललक्ष्मीम् ।<br>
जननयनोत्सवदायी बन्धुमतीं नन्दयामास ।। - ४२२<br>
अथ तत्र तया सहितस्तत्पित्रा पूर्वदत्तराज्यधुरः ।<br>
स महीपालो बुभुजे राजा सन्नीप्सितान्भोगान् ।। ४२३<br>
इत्यात्ममन्त्रिमरुभूतिमुखान्निशम्य चित्रां कथामनुपमामनुरागरम्याम् ।<br>
रामासखः स नरवाहनदत्तदेवो वत्सेश्वरस्य तनयो भृशमभ्यतुष्यत् ।। ४२४<br>
इति महाकविश्रीसोमदेवभट्टविरचिते कथासरित्सागरेऽलंकारवतीलम्बके षष्ठस्तरङ्गः ।</p>
<p>समाप्तश्चायमलंकारवतीलम्बको नवमः ।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kAvyam/TIkA/padyam/kathAsaritsAgaraH/09/006/">००६ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ००६</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 16 01:03:45 UTC. (<a href="http://google.com/search?q=01%3a03%3a45%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
