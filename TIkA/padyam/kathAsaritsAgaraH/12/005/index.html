<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००५</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/kathAsaritsAgaraH/12/005/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/kathAsaritsAgaraH/12/005/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="००५" />
<meta property="og:description" content="एवं विमलबुद्ध्यादियुतो यावत्स तिष्ठति ।
मृगाङ्कदत्तो भिल्लाधिपतेर्मायाबटोर्गृहे ।। १
तावत्तत्संनिधावेत्य तमात्मीयश्चमूपतिः ।
एकदा शबराधीशं ससंरम्भो व्यजिज्ञपत् ।। २
त्वदादेशाद्विचिन्वद्भिर्भगवत्याः कृते प्रभो ।
उपहाराय पुरुषः प्राप्तोऽस्माभिः स तादृशः ।। ३
येनास्मद्वीरयोधानां खण्डितं शतपञ्चकम् ।
आनीतश्च स भूयिष्ठप्रहारविवशीकृतः ।। ४
तच्छ्रुत्वा स पुलिन्देन्द्रः सेनापतिमुवाच तम् ।
प्रवेश्यतामिहैवाशु सोऽस्माकं दर्श्यतामिति ।। ५
ततः प्रवेशितस्तेन यावत्सर्वैः स दृश्यते ।
शस्त्रक्षतोद्यद्रक्ताक्तरणधूलीकलङ्कितः ।। ६
गण्डसिन्दूरसंपृक्तस्रवद्दानाम्बुपङ्किलः ।
पाशैर्विवेष्टितो घूर्णन्मत्तो बद्ध इव द्विपः ।। ७
तावत्तं प्रत्यभिज्ञाय मन्त्रिणं स्वं गुणाकरम् ।" />
<meta property="og:type" content="article" />
<meta property="og:url" content="https://vvasuki.github.io/kAvyam/TIkA/padyam/kathAsaritsAgaraH/12/005/" />

<meta itemprop="name" content="००५">
<meta itemprop="description" content="एवं विमलबुद्ध्यादियुतो यावत्स तिष्ठति ।
मृगाङ्कदत्तो भिल्लाधिपतेर्मायाबटोर्गृहे ।। १
तावत्तत्संनिधावेत्य तमात्मीयश्चमूपतिः ।
एकदा शबराधीशं ससंरम्भो व्यजिज्ञपत् ।। २
त्वदादेशाद्विचिन्वद्भिर्भगवत्याः कृते प्रभो ।
उपहाराय पुरुषः प्राप्तोऽस्माभिः स तादृशः ।। ३
येनास्मद्वीरयोधानां खण्डितं शतपञ्चकम् ।
आनीतश्च स भूयिष्ठप्रहारविवशीकृतः ।। ४
तच्छ्रुत्वा स पुलिन्देन्द्रः सेनापतिमुवाच तम् ।
प्रवेश्यतामिहैवाशु सोऽस्माकं दर्श्यतामिति ।। ५
ततः प्रवेशितस्तेन यावत्सर्वैः स दृश्यते ।
शस्त्रक्षतोद्यद्रक्ताक्तरणधूलीकलङ्कितः ।। ६
गण्डसिन्दूरसंपृक्तस्रवद्दानाम्बुपङ्किलः ।
पाशैर्विवेष्टितो घूर्णन्मत्तो बद्ध इव द्विपः ।। ७
तावत्तं प्रत्यभिज्ञाय मन्त्रिणं स्वं गुणाकरम् ।">

<meta itemprop="wordCount" content="4761">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="००५"/>
<meta name="twitter:description" content="एवं विमलबुद्ध्यादियुतो यावत्स तिष्ठति ।
मृगाङ्कदत्तो भिल्लाधिपतेर्मायाबटोर्गृहे ।। १
तावत्तत्संनिधावेत्य तमात्मीयश्चमूपतिः ।
एकदा शबराधीशं ससंरम्भो व्यजिज्ञपत् ।। २
त्वदादेशाद्विचिन्वद्भिर्भगवत्याः कृते प्रभो ।
उपहाराय पुरुषः प्राप्तोऽस्माभिः स तादृशः ।। ३
येनास्मद्वीरयोधानां खण्डितं शतपञ्चकम् ।
आनीतश्च स भूयिष्ठप्रहारविवशीकृतः ।। ४
तच्छ्रुत्वा स पुलिन्देन्द्रः सेनापतिमुवाच तम् ।
प्रवेश्यतामिहैवाशु सोऽस्माकं दर्श्यतामिति ।। ५
ततः प्रवेशितस्तेन यावत्सर्वैः स दृश्यते ।
शस्त्रक्षतोद्यद्रक्ताक्तरणधूलीकलङ्कितः ।। ६
गण्डसिन्दूरसंपृक्तस्रवद्दानाम्बुपङ्किलः ।
पाशैर्विवेष्टितो घूर्णन्मत्तो बद्ध इव द्विपः ।। ७
तावत्तं प्रत्यभिज्ञाय मन्त्रिणं स्वं गुणाकरम् ।"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/shAstram\/\u0022}],\u0022title\u0022:\u0022शास्त्रम्\u0022},{\u0022contents\u0022:[{\u0022url\u0022:\u0022recdir:\/\/TIkA\/\u0022}],\u0022title\u0022:\u0022टीकाः\u0022},{\u0022contents\u0022:[{\u0022url\u0022:\u0022recdir:\/\/sviiyam\/\u0022}],\u0022title\u0022:\u0022स्वोपज्ञम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/kathAsaritsAgaraH\/12\/005\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/kathAsaritsAgaraH\/12\/005.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kathAsaritsAgaraH/12/005/" />
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/TIkA/padyam/kathAsaritsAgaraH/12/005/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००५</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/kAvyam/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/kAvyam/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="००५">००५</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/TIkA/padyam/kathAsaritsAgaraH/12/005.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>एवं विमलबुद्ध्यादियुतो यावत्स तिष्ठति ।<br>
मृगाङ्कदत्तो भिल्लाधिपतेर्मायाबटोर्गृहे ।। १<br>
तावत्तत्संनिधावेत्य तमात्मीयश्चमूपतिः ।<br>
एकदा शबराधीशं ससंरम्भो व्यजिज्ञपत् ।। २<br>
त्वदादेशाद्विचिन्वद्भिर्भगवत्याः कृते प्रभो ।<br>
उपहाराय पुरुषः प्राप्तोऽस्माभिः स तादृशः ।। ३<br>
येनास्मद्वीरयोधानां खण्डितं शतपञ्चकम् ।<br>
आनीतश्च स भूयिष्ठप्रहारविवशीकृतः ।। ४<br>
तच्छ्रुत्वा स पुलिन्देन्द्रः सेनापतिमुवाच तम् ।<br>
प्रवेश्यतामिहैवाशु सोऽस्माकं दर्श्यतामिति ।। ५<br>
ततः प्रवेशितस्तेन यावत्सर्वैः स दृश्यते ।<br>
शस्त्रक्षतोद्यद्रक्ताक्तरणधूलीकलङ्कितः ।। ६<br>
गण्डसिन्दूरसंपृक्तस्रवद्दानाम्बुपङ्किलः ।<br>
पाशैर्विवेष्टितो घूर्णन्मत्तो बद्ध इव द्विपः ।। ७<br>
तावत्तं प्रत्यभिज्ञाय मन्त्रिणं स्वं गुणाकरम् ।<br>
मृगाङ्कदत्तो धावित्वा कण्ठे प्ररुदितोऽग्रहीत् ।। ८<br>
बुद्ध्वाथ तत्सखिभ्यस्तं स भिल्लेन्द्रो गुणाकरम् ।<br>
प्रह्वस्तमाश्वासितवान्पादलग्नं निजप्रभोः ।। ९<br>
प्रवेश्य च गृहं स्नातं तं बद्धव्रणपट्टकम् ।<br>
उपाचरद्भिषक्प्रोक्तैः स पथ्यैः पानभोजनैः ।। १०<br>
ततो मृगाङ्कदत्तस्तं समाश्वस्तं स्वमन्त्रिणम् ।<br>
सखे कथय वृत्तान्तः कस्तवेति स पृष्टवान् ।। ११<br>
अथ सर्वेषु शृण्वत्सु स जगाद गुणाकरः ।<br>
श्रूयतां देव वृत्तान्तमात्मीयं कथयामि वः ।। १२<br>
ततो नागस्य शापेन भवद्भ्योऽहं वियोजितः ।<br>
न किंचिदविदं मोहाद्दूरां तामटवीं भ्रमन् ।। १३<br>
चिरात्संप्राप्तबुद्धिश्च दुःखितोऽहमचिन्तयम् ।<br>
अहो दुःशिक्षितस्यैष विलासः कोऽपि वेधसः ।। १४<br>
मृगाङ्कदत्तः खिद्येत स्थितो हर्म्यतलेऽपि यः ।<br>
सोऽस्यामटव्यां संतप्तसिकतायां कथं भवेत् ।। १५<br>
कथं च ते वयस्याः स्युरित्यन्तर्विमृशन्मुहुः ।<br>
दैवात्संप्राप्तवानस्मि पर्यटन्विन्ध्यवासिनीम् ।। १६<br>
तस्या उपाहृतानेकनानाजीवमहर्निशम् ।<br>
प्राविशं भवनं देव्याः कृतान्तसदनोपमम् ।। १७<br>
तत्र देवीं प्रणम्याहमपश्यं पुरुषं शवम् ।<br>
कण्ठान्तर्गतनिस्त्रिंशहस्तमात्मोपहारिणम् ।। १८<br>
तं दृष्ट्वैव पुनर्दुःखहेतोर्मे त्वद्वियोगिनः ।<br>
अभूदात्मोपहारेण देवीं तोषयितुं मतिः ।। १९<br>
तत्खड्गमेव धावित्वा यावदस्मि गृहीतवान् ।<br>
तावन्निवारयन्तीव दूराद्वार्धककम्पिना ।। २०<br>
शिरसा समुपेत्यैव सकृपा कापि तापसी ।<br>
निवार्य मरणात्पृष्ट्वा वृत्तान्तं निजगाद माम् ।। २१<br>
मैवं कृथाः पुनर्दृष्टो मृतानामपि संगमः ।<br>
किं पुनर्जीवतां पुत्र तथा चैतां कथां शृणु ।। २२<br>
अहिच्छत्त्रेति नाम्नास्ति विख्याता नगरी भुवि ।<br>
तस्यामुदयतुङ्गाख्यः पुराभूद्राजकुञ्जरः ।। २३<br>
तस्य क्षत्ता च कमलमतिर्नाम महानभूत् ।<br>
विनीतमतिरित्यासीत्तस्याप्यसदृशः सुतः ।। २४<br>
समाहृतगुणेनापि प्रापि यस्य न तुल्यता ।<br>
सच्छिद्रेण मृणालेन चापेन कुटिलेन च ।। २५<br>
स कदाचित्सुधाधौतप्रासादोपरि पञ्चके ।<br>
स्थितो ददर्श शीतांशुमुद्गच्छन्तं निशामुखे ।। २६<br>
कामकल्पद्रुमोत्थेन पल्लवेन विनिर्मितम् ।<br>
रजन्या वासवदिशः कर्णपूरमिवोज्ज्वलम् ।। २७<br>
क्रमात्तद्रश्मिजालैश्च जगद्वीक्ष्य विराजितम् ।<br>
स विनीतमतिर्जातहृदुल्लासो व्यचिन्तयत् ।। २८<br>
अहो चन्द्रिकया मार्गाः सुधयेवावभासिताः ।<br>
दृश्यन्ते तदमीष्वेको गत्वा न विहरामि किम् ।। २९<br>
इति ध्यात्वैव स धनुर्धरो निर्गत्य पर्यटन् ।<br>
क्रोशमात्रं गतोऽकस्माच्छुश्राव रुदितध्वनिम् ।। ३०<br>
गत्वा तदनुसारेण ददर्शैकां स कन्यकाम् ।<br>
दिव्यरूपां प्ररुदतीं तरुमूलसमाश्रयाम् ।। ३१<br>
पप्रच्छ च शुभे का त्वं किं चायं नीयते तुलाम् ।<br>
मुखेन्दुः समलस्येन्दोस्त्वयाश्रुमलिनीकृतः ।। ३२<br>
इत्युक्ता तेन सावोचत्सुता नागपतेरहम् ।<br>
कन्या विजयवत्याख्या महात्मन्गन्धमालिनः ।। ३३<br>
स मे पिता रणान्नष्टः शप्तो वासुकिनैकदा ।<br>
यास्यसि त्वं रिपोः पाप जितः सन्दासतामिति ।। ३४<br>
तच्छापात्स च यक्षेण कालजिह्वेन वैरिणा ।<br>
जित्वा मनोनुगः पुष्पभारवाहीकृतः सदा ।। ३५<br>
तद्दुःखात्तत्कृते गौरीं तपसाहमतोषयम् ।<br>
प्रत्यक्षीभूय मे सा च भगवत्येवमब्रवीत् ।। ३६<br>
वत्से शृण्वस्ति सरसो मानसस्यान्तरे महत् ।<br>
सहस्रदलविस्तीर्णं स्फाटिकं दिव्यमम्बुजम् ।। ३७<br>
यदर्ककरसंस्पर्शकीर्णतेजो विराजते ।<br>
शेषस्येव शिरो भूरिफणं रत्नांशुपिञ्जरम् ।। ३८<br>
तदेकदा वैश्रवणो दृष्ट्वा स्नात्वात्र मानसे ।<br>
जातश्रद्धोऽम्बुजे तस्मिन्हरस्यारभतार्चनम् ।। ३९<br>
तत्कालं चानुगास्तस्य यक्षास्तत्र सरोन्तरे ।<br>
विजह्रुश्चक्रहंसादिरूपैर्वारिचरोचितैः ।। ४०<br>
तत्र युष्मद्रिपोस्तस्य कालजिह्वस्य दैवतः ।<br>
विद्युज्जिह्व इति ज्येष्ठो भ्राता यक्षः प्रियासखः ।। ४१<br>
क्रीडंश्चक्राह्वरूपेण पक्षविक्षेपघट्टनात् ।<br>
कुबेरस्य कराग्रस्थमर्घ्यपात्रमपातयत् ।। ४२<br>
ततः स धनदः क्रुद्धः शापेनात्रैव मानसे ।<br>
चक्राह्वमेव तं चक्रे विद्युज्जिह्वं सभार्यकम् ।। ४३<br>
तथाकृतं च संप्रीत्या रात्रौ रात्रौ विनोदयन् ।<br>
कृततत्प्रेयसीरूपो विरहातुरमग्रजम् ।। ४४<br>
कालजिह्वोऽद्य तत्रास्ते स दिवा निजरूपभृत् ।<br>
दासीकृतेन त्वत्पित्रा सहितो गन्धमालिना ।। ४५<br>
तत्तत्र प्रेर्यतां पुत्रि प्रतीहारसुतस्त्वया ।<br>
अहिच्छत्रो महावीरो विनीतमतिरुद्यमी ।। ४६<br>
इममश्वं च खड्गं च गृहाणाभ्यां विजित्य तम् ।<br>
यक्षं स हि प्रवीरस्ते जनकं मोचयिष्यति ।। ४७<br>
खड्गरत्नस्य चैतस्य स्वामी भवति यः पुमान् ।<br>
स जित्वा निखिलाञ्शत्रून्राजा भवति भूतले ।। ४८<br>
एवमुक्त्वाश्वखड्गौ मे देवी दत्त्वा तिरोऽभवत् ।<br>
अथ त्वत्प्रेरणायाद्य क्रमेणाहमिहागता ।। ४९<br>
देवीप्रसादसहितं वीक्ष्य त्वां निर्गतं निशि ।<br>
युक्त्या चानीतवत्यस्मि संश्राव्य रुदितध्वनिम् ।। ५०<br>
तदेतत्साधयेष्टं मे सुभगेति तयार्थितः ।<br>
स विनीतमतिस्तस्याः प्रतिपेदे तथेति तत् ।। ५१<br>
ततो गत्वैव सा नागकन्या तत्क्षणमेव तम् ।<br>
वाजिनं जवनं श्वेतं पिण्डीभूतमिवैन्दवम् ।। ५२<br>
रश्मिजालं दिगन्तेषु तमो हन्तुं प्रधावितम् ।<br>
तच्च वीरावलोकिन्या विप्रेक्षितमिव श्रिया ।। ५३<br>
खड्गरत्नमुपानीय सतारगगनच्छवि ।<br>
तस्मै विनीतमतये समर्पयत ते उभे ।। ५४<br>
सोऽप्यात्तखड्गस्तुरगं तमारुह्य तया सह ।<br>
प्रस्थितोऽश्वप्रभावेण तदैव प्राप मानसम् ।। ५५<br>
वातोद्धृताम्बुजकरं चक्रवाकार्तकूजितैः ।<br>
निषेधदिव मा मेति कालजिह्वानुकम्पया ।। ५६<br>
दृष्ट्वा स तत्र यक्षाणां वशे तं गन्धमालिनम् ।<br>
मुक्तये तस्य तान्क्षुद्रान्व्यद्रावयदसिक्षतान् ।। ५७<br>
तद्दृष्ट्वा स सरोमध्यान्मुक्तचक्राङ्गनावपुः ।<br>
कालजिह्वः समुत्तस्थौ प्रावृण्मेघ इवोन्नदन् ।। ५८<br>
प्रवृत्ते चाहवे व्योम्नि कालजिह्वं तमुत्प्लुतम् ।<br>
विनीतमतिरुत्प्लुत्य साश्वः केशेषु सोऽग्रहीत् ।। ५९<br>
छेत्तुमिच्छति यावच्च शिरः खड्गेन तस्य सः ।<br>
तावत्स कृपणं जल्पन्यक्षस्तं शरणं ययौ ।। ६०<br>
ददौ च तस्मै मुक्तः सन्नीतिघ्नं स्वाङ्गुलीयकम् ।<br>
प्रह्वो मुमोच दास्याच्च नागं तं गन्धमालिनम् ।। ६१<br>
गन्धमाली च मुदितो विनीतमतये तदा ।<br>
तस्मै सुतां तां विजयवतीं दत्त्वा गृहानगात् ।। ६२<br>
ततः खड्गाङ्गुलीयाश्वकन्यारत्नयुतः कृती ।<br>
स विनीतमतिर्जाते प्रभाते गृहमाययौ ।। ६३<br>
तत्राभिनन्दितः पित्रा पृष्टवृत्तान्ततोषिणा ।<br>
राज्ञा च स्वेन तां नागकन्यां स परिणीतवान् ।। ६४<br>
अथ रत्नैश्चतुर्भिस्तैर्गुणैः स्वैश्चोपबृंहितम् ।<br>
पिता कदाचित्कमलमतिः प्रोवाच तं रहः ।। ६५<br>
इहास्योदयतुङ्गस्य सुतैषा यास्ति भूपते ।<br>
पुत्रोदयवती नाम सर्वविद्यासु शिक्षिता ।। ६६<br>
तस्यां पणः कृतोऽनेन यो विप्रः क्षत्त्रियोऽपि वा ।<br>
वादे पराजयेतैतां तस्मै दद्यामिमामिति ।। ६७<br>
पराजिताश्च वादेन वादिनोऽन्येऽनयाखिलाः ।<br>
जगदाश्चर्यरूपेण रूपेणेवामराङ्गनाः ।। ६८<br>
त्वं चैकवीरः स्वक्षत्रवादे तूष्णीं च तत्कथम् ।<br>
स्थितोऽसि विजयस्वैनां वादे परिणयस्व च ।। ६९<br>
इत्युक्तस्तेन पित्रा स विनीतमतिरब्रवीत् ।<br>
पेशलाभिः सह स्त्रीभिर्वादः कस्तात मादृशाम् ।। ७०<br>
तथाप्येतं त्वदादेशं करिष्यामीत्युदीरिते ।<br>
प्रौढेन तेन स ययौ तत्पिता क्षितिपान्तिकम् ।। ७१<br>
राजपुत्र्या समं वादः प्रातर्देव करिष्यते ।<br>
विनीतमतिनेत्यत्र स तं भूपं व्यजिज्ञपत् ।। ७२<br>
भूपेन प्रतिपन्नार्थो गृहमेत्य च सूनवे ।<br>
विनीतमतये तस्मै तत्तथैव शशंस सः ।। ७३<br>
ततः प्राप्तः स्वयं तेन राजहंसेन संश्रिताम् ।<br>
विनीतमतिरागत्य वादी विद्वत्सभाब्जिनीम् ।। ७४<br>
भास्वान्स भासयामास लोललोचनषट्पदैः ।<br>
विलोक्यमानोऽभिमुखैर्गुणिवृन्दैस्तदाश्रितैः ।। ७५<br>
क्षणान्तरे चाययौ सा तत्रोदयवती शनैः ।<br>
राजपुत्री गुणाकृष्टा कामस्येव धनुर्लता ।। ७६<br>
शोभिता गुणवद्भिः स्वैश्चारुशब्दैर्विभूषणैः ।<br>
तत्पूर्वपक्षोपक्षेपमिव कुर्वद्भिरादितः ।। ७७<br>
निर्दोषे निर्मला चेत्स्यादिन्दुलेखाम्बरे ततः ।<br>
भजेत्साम्यं निषण्णायास्तस्या मरकतासने ।। ७८<br>
चक्रेऽथ पूर्वपक्षं सा स्फुरद्दन्तांशुतन्तुषु ।<br>
गुम्फयन्तीव सुश्लक्ष्णपदरत्नमयीं स्रजम् ।। ७९<br>
तमवद्यार्थसिद्धान्तं स विनीतमतिर्व्यधात् ।<br>
क्षणान्निरुत्तरीकृत्य सुमुखीं तां पदे पदे ।। ८०<br>
ततः सभ्यैः स्तुते तस्मिन्सात्मनो राजपुत्रिका ।<br>
पराजयेऽपि सद्भर्तृलाभाज्जयममन्यत ।। ८१<br>
स चाप्युदयतुङ्गोऽथ राजा हृष्टोऽत्र तां सुताम् ।<br>
तस्मै विनीतमतये ददौ वादपणार्जिताम् ।। ८२<br>
तद्दत्तरत्नपूर्णोऽत्र स विनीतमतिस्ततः ।<br>
ताभ्यां नागसुताराजसुताभ्यां सह तस्थिवान् ।। ८३<br>
एकदा जीयमानोऽन्यैर्द्यूतस्यो व्याकुलाशयः ।<br>
निर्बन्धाद्ब्राह्मणेनैत्य स भोजनमयाच्यत ।। ८४<br>
ततः स कर्णे भृत्यस्य कथयित्वा क्रुधा वृतः ।<br>
वस्त्रेणाच्छाद्य सिकतापात्रमस्मायदापयत् ।। ८५<br>
स तद्विप्रो गृहीत्वैव गुरुत्वात्सहिरण्यकम् ।<br>
मत्वा प्रहर्षादेकान्तमृजुर्गत्वोदघाटयत् ।। ८७<br>
दृष्ट्वा च वालुकापूर्णमुत्सार्य धरणीतले ।<br>
विप्रलब्धोऽस्मि तेनेति विषण्णः स्वगृहं ययौ ।। ८७<br>
विनीतमतिरप्येतदविचिन्त्य विमुच्य तत् ।<br>
द्यूतं तस्थौ यथाकामं स्वगृहेषु प्रियासखः ।। ८८<br>
याति काले च जरसा विश्लिष्यत्संधिविग्रहः ।<br>
सोऽभूदुदयतुङ्गोऽत्र राजा राज्यभराक्षमः ।। ८९<br>
ततो जामातरं राज्ये विनीतमतिमेव तम् ।<br>
सोऽभिषिच्य ययौ गङ्गामपुत्रो देहमुक्तये ।। ९०<br>
प्राप्तराज्यश्च नचिरात्स विनीतमतिस्ततः ।<br>
अश्वखड्गप्रभावेण जिगायापि दिशो दश ।। ९१<br>
ईतिघ्नस्याङ्गुलीयस्य प्रभावादस्य चाभवत् ।<br>
राष्ट्र नीरोगदुर्भिक्षं राज्ञो रघुपतेरिव ।। ९२<br>
एकदाभ्याययौ तं च भिक्षुर्देशान्तरान्नृपम् ।<br>
रत्नचन्द्रमतिर्नाम वादिद्विरदकेसरी। ।। ९३<br>
स च भिक्षुः कृतातिथ्यो राजानं तं गुणिप्रियम् ।<br>
प्रार्थयामास वादार्थमीदृशं च पणं जगौ ।। ९४<br>
त्वया जितेन राजेन्द्र ग्राह्यं सुगतशासनम् ।<br>
मया जितेन शुश्रूष्या विप्राः संत्यज्य चीवरम् ।। ९५<br>
एतच्छ्रुत्वा तथेत्युक्त्वा वादं तेन सहाकरोत् ।<br>
स विनीतमती राजा भिक्षुणा दिनसप्तकम् ।। ९६<br>
अष्टमेऽहनि भिक्षुस्तं स जिगाय महीपतिम् ।<br>
येनोदयवती वादिमुण्डमुद्गरिका जिता ।। ९७<br>
ततस्तेनोपदिष्टं स भिक्षुणा सौगतं मतम् ।<br>
सत्त्वोपकारपुण्याढ्यं जातश्रद्धोऽग्रहीन्नृपः ।। ९८<br>
भिक्षूणां ब्राह्मणादीनां सर्वेषां च चकार सः ।<br>
विहारसत्त्रवसतीर्जिनपूजापरायणः ।। ९९<br>
तदभ्यासोपशान्तश्च भिक्षोस्तस्मादयाचत ।<br>
स बोधिसत्त्वचर्यायामाज्ञां सत्त्वोपकारिणीम् ।। १००<br>
सोऽथ भिक्षुस्तमाह स्म राजन्विगतकल्मषैः ।<br>
बोधिसत्त्वमहाचर्या चरितव्येह नेतरैः ।। १०१<br>
तव चास्मादृशैर्लक्ष्यं स्थूलं नास्त्येव किल्बिषम् ।<br>
किं तु त्वं सूक्ष्ममनया युक्त्यान्विष्य शमं नय ।। १०२<br>
इत्युक्त्वोपादिशत्तस्मै स भिक्षुः स्वप्नमाणवम् ।<br>
सोऽपि तेन नृपः स्वप्नं दृष्ट्वास्मै प्रातरभ्यधात् ।। १०३<br>
आचार्य जाने स्वप्नेऽद्य परलोकमहं गतः ।<br>
तत्र क्षुधार्थितान्नं मां पुरुषा दण्डिनोऽब्रुवन् ।। १०४<br>
भुङ्क्ष्वैता भूयसी राजन्नर्जितास्तप्तवालुकाः ।<br>
या दत्ताः क्षुधिताय प्राग्ब्राह्मणायार्थिने त्वया ।। १०५<br>
दत्त्वा दश स्वर्णकोटीः पापादस्माद्विमोक्ष्यसे ।<br>
इत्युक्तो दण्डहस्तैस्तैः प्रबुद्धोऽहं निशाक्षये ।। १०६<br>
एवमुक्त्वा तदाख्याय मूलं दत्त्वा च ता दश ।<br>
स्वर्णकोटीः पुनश्चक्रे स राजा स्वप्नमाणवम् ।। १०७<br>
दृष्ट्वा पुनश्च स स्वप्नमुत्थायोषस्यवर्णयत् ।<br>
अद्यापि दत्तं स्वप्ने तैः क्षुधितस्य परत्र मे ।। १०८<br>
वालुकाभोजनं पुंभिः पृष्टास्ते च ततो मया ।<br>
दत्तेऽपि दाने भोक्ष्यामि किमिमाः सिकता इति।। १०९<br>
ततस्ते मां रुदन्ति स्म तद्दानं तव निष्फलम् ।<br>
तत्रैकं विप्रसंबन्धि सुवर्णमभवद्यतः ।। ११०<br>
एतच्छ्रुत्वा प्रबुद्धोऽहमिति स्वप्नमुदीर्य सः ।<br>
राजा प्रायच्छदर्थिभ्यः स्वर्णकोटीः पुनर्दश ।। १११<br>
चक्रे ततश्च भूयोऽपि निशायां स्वप्नमाणवम् ।<br>
दृष्ट्वा पुनश्च स स्वप्नमुत्थायोषस्यवर्णयत् ।। ११२<br>
अद्याप्यहो तैः पुरुषैस्तदेव सिकताशनम् ।<br>
दत्तं परत्र मे स्वप्ने पृष्टश्चोक्तोऽस्मि तैरिदम् ।। ११३<br>
राजंस्तदपि ते दानं निष्फलं दस्युभिर्यतः ।<br>
अटव्यां तव देशेऽद्य मुषित्वा निहतो द्विजः ।। ११४<br>
न च रक्षा त्वदीयाभूदरक्षाविफलं ततः ।<br>
तत्तवाद्यतनं दानं तद्देहि द्विगुणं पुनः ।। ११५<br>
श्रुत्वैवेह प्रबुद्धोऽहमित्याख्याय स भिक्षवे ।<br>
गुरवे नृपतिः स्वप्नं दानं तद्द्विगुणं ददौ ।। ११६<br>
ततो जगाद तं भिक्षुमाचार्य कथमीदृशः ।<br>
बहुच्छिद्रोऽनुपाल्यः स्याद्धर्मो जगति मादृशैः ।। ११७<br>
तच्छ्रुत्वा सोब्रवीद्भिक्षुर्देव नैतावता बुधैः ।<br>
धर्मस्य रक्षणविधौ कार्यानुत्साहिनी मतिः ।। ११८<br>
धीरानुत्साहसंपन्नान्स्वधर्मानवमानिनः ।<br>
देवता अभिरक्षन्ति पुष्णन्त्येषां च वाञ्छितम् ।। ११९<br>
तथा चेदं भगवतो बोधिसत्त्वस्य जातकम् ।<br>
वाराहं न श्रुतं राजन्यदि तच्छ्रूयतां त्वया ।। १२०<br>
पुरा गुहायां विन्ध्याद्रावासीद्बुद्धांशसंभवः ।<br>
वराहः कोऽपि सुहृदा मर्कटेन समं सुधीः ।। १२१<br>
स सर्वस वहितकृत्सख्या तेन युतः सदा ।<br>
अतिथीन्पूजयन्कालं निनाय स्वोचितैः क्रमैः ।। १२२<br>
एकदा चोदभूत्तत्र दुर्दिनं पञ्च वासरान् ।<br>
अच्छिन्नधाराविच्छिन्नप्राणिसंचारदारुणम् ।। १२३<br>
पञ्चमेऽह्नि वराहस्य सुप्तस्य सकपेर्निशि ।<br>
आगात्तस्य गुहाद्वारं सिंहो भार्यासुतान्वितः ।। १२४<br>
स सिंहस्तत्र भार्यां तामवादीद्दुर्दिने ध्रुवम् ।<br>
मरिष्यामोऽद्य दीर्घेऽस्मिन्नप्राप्तप्राणिनः क्षुधा ।। १२५<br>
तच्छ्रुत्वा साब्रवीत्सिंही सर्वे तावत्क्षुधा वयम् ।<br>
न भवामस्तदेकां मां भुक्त्वा द्वौ जीवतं युवाम् ।। १२६<br>
त्वं हि प्रभुरयं पुत्रः प्राणसर्वस्वमावयोः ।<br>
मादृशी भवितान्या ते तन्मयैवास्तु वां शिवम् ।। १२७<br>
एवमन्योन्यसंलापो जायापत्योस्तयोस्तदा ।<br>
दैवात्प्रबुद्धः शुश्राव स वराहो महाशयः ।। १२८<br>
प्रीतश्चाचिन्तयद्दिष्ट्या क्व निशेयं क्व दुर्दिनम् ।<br>
क्व चेदृगतिथिप्राप्तिरहो पुण्योदयोऽद्य मे ।। १२९<br>
तद्विघ्नो न भवेद्यावत्तावत्क्षणविनाशना ।<br>
किमनेन न देहेन तर्पयाम्यतिथीनमून् ।। १३०<br>
इत्युत्थाय स निर्गत्य वराहः स्निग्धया गिरा ।<br>
सिंहं जगाद तं भद्र मा गमस्त्वं विषादिताम् ।। १३१<br>
अयं ससुतदारस्य भक्ष्यः प्राप्तोऽस्म्यहं तव ।<br>
तद्भुङ्क्ष्व मामिति क्रोडेनोक्ते तेन स केसरी ।। १३२<br>
हृष्टस्तामब्रवीद्भार्यां पूर्वं भुङ्क्तामयं शिशुः ।<br>
अनन्तरमहं भोक्ष्ये भोक्ष्यसे त्वमत परम् ।। १३३<br>
तथेत्युक्ते तया पूर्वं सिंहपोतेन भक्षित ।<br>
क्रोडस्य तस्य मांसेऽथ सिंहो भोक्तुं प्रचक्रमे ।। १३४<br>
भुञ्जानं च तमाह स्म महासत्त्वः स सूकरः ।<br>
शीघ्रं पिबैतद्रक्तं मे यावद्भूमौ न लीयते ।। १३५<br>
कुरु तृप्तिं च मन्मांसैः शेषमश्नातु ते प्रिया ।<br>
इति जल्पन्क्रमात्तेन स सिंहेनास्थिशेषताम् ।। १३६<br>
नीतोऽपि सूकरः प्राणैः सत्त्वस्थो न व्यमुच्यत ।<br>
तत्र तद्धैर्यपर्यन्तमवेक्षितुमिव स्थितैः ।। १३७<br>
तावच्च सा क्षुधाक्लान्ता सिंही तत्र व्यपद्यत ।<br>
स सुतः क्वाप्यगात्सिंहः क्षीयते स्म च यामिनी ।।१३८<br>
अत्रान्तरे प्रबुद्धः स सखा निर्गत्य मर्कटः ।<br>
वराह तं तथाभूतं दृष्ट्वा पप्रच्छ संभ्रमात् ।। १३९<br>
केनावस्था कृतेयं ते ब्रूहि शक्नोषि चेत्सखे ।<br>
तच्छ्रुत्वा स यथावृत्तं धीरोऽस्मै सूकरोऽभ्यधात् ।। १४०<br>
ततो रुदन्स तं नत्वा पादयोः कपिरब्रवीत् ।<br>
त्वं देवतांशो येनात्मा तिर्यक्त्वान्मोचितोऽमुतः ।। १४१<br>
तत्कंचिदभिलाषं मे ब्रूहि संसाधयामि ते ।<br>
इत्युक्तस्तेन कपिना स वराहो जगाद तम् ।। १४२<br>
यो वयस्याभिलाषो मे दुःसाध्यो विधिनापि सः ।<br>
पश्यतो मे मृता येयं क्षुधा सिंही तपस्विनी ।। १४३<br>
एषा संप्राप्तपूर्वाङ्गं पुनर्मां प्राप्तजीविता ।<br>
भुक्त्वा तृप्यत्विति सखे चेतो हि मम वाञ्छति ।। १४४<br>
इति तं वादिनं क्रोडं प्रत्यक्षीभूय पाणिना ।<br>
परामृश्य व्यधाद्धर्मो मुनीन्द्रं दिव्यविग्रहम् ।। १४५<br>
उवाच च मयैवेयं माया सिंहादिरूपिणा ।<br>
कृताभूत्त्वां परार्थैकबद्धकक्ष्यं जिगीषता ।। १४६<br>
त्वया त्वखण्डसत्त्वेन परार्थे प्राणदायिना ।<br>
विजित्य मामिमं धर्मं प्राप्तैवाद्य मुनीन्द्रता ।। १४७<br>
तच्छ्रुत्वा धर्ममालोक्य पुरःस्थं सोऽब्रवीन्मुनिः ।<br>
सख्यावस्मिन्नसंत्यक्ततिर्यक्त्वे मर्कटेऽधुना ।। १४८<br>
न मां प्रीणाति भगवन्प्राप्ताप्येषा मुनीन्द्रता ।<br>
श्रुत्वैतत्स मुनिं चक्रे धर्मस्तमपि मर्कटम् ।। १४९<br>
ध्रुवं फलाय महते महद्भिः सह संगमः ।<br>
अथ धर्मस्तिरोऽभूत्स सिंही चान्तर्दधे मृता ।। १५०<br>
एवं सत्त्वबलात्त्यक्तधर्मोत्साहैरदुर्लभाः ।<br>
देवताकृतसाहाय्यै राजन्वाञ्छितसिद्धयः ।। १५१<br>
इति भिक्षोर्वचः क्षुत्वा स विनीतमतिः पुनः ।<br>
दानशूरो नृपश्चक्रे रात्रौ तं स्वप्नमाणवम् ।। १५२<br>
दृष्ट्वा शशंस च स्वप्नं प्रातस्तस्मै स भिक्षवे ।<br>
जाने स्वप्नेऽद्य मामेवं दिव्यः कोऽप्यवदन्मुनिः ।। १५३<br>
पुत्र निष्कल्मषो बोधिसत्त्वचर्यां चराधुना ।<br>
तच्छ्रुत्वैव च तद्वाक्यं प्रबुद्धोऽस्म्यद्य निवृतः ।। १५४<br>
एवं निवेद्य गुरवे भिक्षवे स महीपतिः ।<br>
जग्राह तां महाचर्यां शुभेऽह्नि तदनुज्ञया ।। १५५<br>
तस्थौ च कामानर्थिभ्यो वर्षन्नविरतं ततः ।<br>
धनं चास्याक्षयं जज्ञे धर्ममूला हि संपदः ।। १५६<br>
अथैकदा तमभ्येत्य ब्राह्मणोऽर्थी व्यजिज्ञपत् ।<br>
विप्रोऽहं देव वास्तव्यः पुरे पाटलिपुत्रके ।। १५७<br>
तत्राग्निशालामावृत्य पुत्रोऽपि ब्रह्मरक्षसा ।<br>
आवृतो मे न चैतस्मिन्नुपायः क्रमते मम ।। १५८<br>
अतोऽर्थिकल्पवृक्षं त्वामागतोऽस्मीह याचितुम् ।<br>
देह्येतत्सर्वदोषघ्नमङ्गुलीयं शिवाय मे ।। १५९<br>
इत्यर्थितः स विप्रेण तेन राजाङ्गुलीयकम् ।<br>
कालजिह्वादवाप्तं तत्तस्मै प्रादादविह्वलः ।। १६०<br>
आदाय तद्गते तस्मिन्विप्रे तस्य च भूपतेः ।<br>
बोधिसत्त्वव्रतयशो दिगन्तेष्वपि पप्रथे ।। १६१<br>
ततः कदाचिदपरस्तस्यागादुत्तरापथात् ।<br>
कोऽपीन्दुकलशो नाम राजपुत्रोऽतिथिः प्रभोः ।। १६२<br>
स कृतप्रश्रयस्तेन राज्ञा ज्ञातोत्तमान्वयः ।<br>
पृष्टकामश्च धीरेण राजपुत्रस्तमब्रवीत् ।। १६३<br>
त्वं तावदर्थिसार्थस्य ख्यातश्चिन्तामणिर्भुवि ।<br>
प्राणानामपि ते ह्यर्थी न प्रयाति पराङ्मुखः ।। १६४<br>
अहं चास्कन्द्य कनककलशाख्येन राज्यतः ।<br>
भ्रात्रा निर्वासितः पित्र्यादर्थित्वात्त्वमुपागतः ।। १६५<br>
तदश्वखड्गरत्ने ते ये स्तस्ते वीर देहि मे ।<br>
यत्प्रभावेण दायादं जित्वा राज्यमवाप्नुयाम् ।। १६ ६<br>
तच्छ्रुत्वैवाश्वखड्गौ तौ राज्यरक्षामणी अपि ।<br>
ददौ राजसुतायास्मै स विनीतमतिनृपः ।। १६७<br>
न च तस्याभवत्कश्चिद्विकल्पो धीरचेतसः ।<br>
अधोमुखेषु मुञ्चत्सु निःश्वासानपि मन्त्रिषु ।। १६८<br>
सोऽथ प्राप्ताश्वखड्गः सन्गत्वा राजसुतस्ततः ।<br>
तत्प्रभावेण जित्वा तं भ्रातरं राज्यमाप्तवान् ।। १६९<br>
तद्भ्राता सोऽपि कनककलशो राज्यतश्च्युतः ।<br>
तस्य तां नगरीमागाद्विनीतमतिभूपतेः ।। १७०<br>
अग्निप्रवेशं कर्तुं च दुःखेनारभतात्र सः ।<br>
तद्बुद्ध्वा स नृपोऽमात्यान्विनीतमतिरब्रवीत् ।। १७१<br>
एष साधुरिमां प्राप्तो दशां मदपराधतः ।<br>
तत्स्वराज्यप्रदानेन भवाम्यस्यानृणोऽधुना ।। १७२<br>
परार्थानुपयुक्तेन किं राज्येनामुना च मे ।<br>
एष एवानपत्यस्य पुत्रो मेऽस्तु च राज्यभृत् ।। १७३<br>
इत्युक्त्वाहूय कनककलशाय स तद्ददौ ।<br>
तस्मै स्वराज्यं सचिवेष्वनिच्छत्स्वपि भूपतिः ।। १७४<br>
दत्तराज्यश्च निरगान्नगर्यास्तत्क्षणं ततः ।<br>
भार्याभ्यां सहितो द्वाभ्यां निर्विकल्पेन चेतसा ।। १७५<br>
हा हा धिग्जगदाप्यायी संपूर्णोऽमृतदीधितिः ।<br>
जातश्चान्तरितश्चैत्य मेघेनाकाण्डपातिना ।। १७६<br>
प्रवृत्तश्चैष सर्वाशापूरणे सर्वदेहिनाम् ।<br>
नीतश्च विधिना क्वापि प्रजाकल्पद्रुमो नृपः ।। १७७<br>
इत्याद्याक्रन्दमुखरास्तद्दृष्ट्वा विह्वलास्तदा ।<br>
बाष्पाम्बुसिक्तवसुधाः पौरास्तमनु निर्ययुः ।। १७८<br>
निवर्त्य च कथंचित्तान्सभार्योऽकम्पितस्ततः ।<br>
स विनीतमतिः प्रायादरण्यं प्रत्यवाहनः ।। १७९<br>
क्रमात्प्रापार्कसंतप्तसिकता निर्जलद्रुमाम् ।<br>
मरुभूमिं स विधिना सृष्टां धैर्यमवेक्षितुम् ।। १८०<br>
तदेकदेशे तृष्णार्तो दूराध्वक्लमविक्लवः ।<br>
निषण्णः स क्षणं जह्रे सपत्नीकोऽपि निद्रया ।। १८१<br>
प्रबुद्धो वीक्षते यावत्तावत्तत्र ददर्श सः ।<br>
स्वसत्त्वोत्कर्षनिष्पन्नं महदुद्यानमद्भुतम् ।। १८२<br>
फुल्लाब्जशीतलस्वच्छसलिलापूर्णवापिकम् ।<br>
नीलशाद्वलसंछन्नं फलभारानतद्रुमम् ।। १८३<br>
प्रच्छायगतसुश्लक्ष्णपृथुतुङ्गशिलातलम् ।<br>
दानप्रभावेणाकृष्टं त्रिदिवादिव नन्दनम् ।। १८४<br>
स्वप्नः किं नु भ्रमो वायं देवतानुग्रहोऽथ मे ।<br>
इति तद्वीक्ष्य वीक्ष्यैषू यावच्चित्रीयते नृपः ।। १८५<br>
तावद्दद्युचारिणा हंसद्वन्द्वरूपेण केनचित् ।<br>
सिद्धद्वयेन गगनादीरितामशृणोद्गिरम् ।। १८६<br>
राजन्स्वसत्त्वमाहात्म्ये तव कोऽत्रातिविस्मयः ।<br>
तदस्मिन्कानने स्वेच्छं सदापुष्पफले वस ।। १८७<br>
इति सिद्धवचः श्रुत्वा निर्वृतस्तत्र कानने ।<br>
तपस्यन्सह पत्नीभ्यां विनीतमतिरास्त सः ।। १८८<br>
एकदा च ददर्शाराच्छिलातलगतोऽत्र सः ।<br>
उद्बन्धनेन पुरुषं कमप्यात्मवधोद्यतम् ।। १८९<br>
द्रुतं गत्वा प्रियैर्वाक्यैरनुनीय निवार्य च ।<br>
मरणात्कारणं तत्र पुरुषं तं स पृष्टवान् ।। १९०<br>
ततः स पुरुषोऽवादीदामूलं शृणु वच्मि ते ।<br>
नागशूरसुतो नाम्ना सोमशूरोऽस्मि सोमकः ।। १९१<br>
सोऽहं जातकनिर्दिष्टचौर्यस्तच्छास्त्रवेदिभिः ।<br>
तद्भीत्याध्यापितः पित्रा धर्मशास्त्रं प्रयत्नतः ।। १९२<br>
तदधीत्यापि चौर्येऽहं प्रवृत्तो दुष्टसंगतेः ।<br>
कस्य प्राक्कर्म केनेह शक्यते कर्तुमन्यथा ।। १९३<br>
अथैकदा चौरमध्याद्गृहीत्वा पुररक्षिभिः ।<br>
शूलाधिरोपणस्थानं वधाय प्रापितोऽभवम् ।। १९४<br>
तत्क्षणं राजसंबन्धी भग्नालानो महाद्विपः ।<br>
मत्तो व्यापादयञ्जन्तूंस्तदेव स्थानमागमत् ।। १९५<br>
तत्त्रासन्मां परित्यज्य क्वापि ते वधका गताः ।<br>
अहं च तुमुले तस्मिन्पलाय्यैव ततो गतः ।। १९६<br>
वधाय नीयमानं मां श्रुत्वैवोत्क्रान्तजीवितम् ।<br>
पितरं लोकतोऽश्रौषं मात्रा मेऽनुगतं ततः ।। १९७<br>
अथ शोकातुरो भ्राम्यन्खिन्नो देहव्ययोन्मुखः ।<br>
क्रमादिदमहं प्राप्तो विजनं काननं महत् ।। १९८<br>
इह प्रविष्टमात्रं मामकस्माद्दत्तदर्शना ।<br>
उपेत्य कापि दिव्या स्त्री कृताश्वासाभ्यभाषत ।। १९९<br>
त्वं विनीतमतेः पुत्र राजर्षेरिममाश्रमम् ।<br>
प्राप्तो गतं च ते पापं ज्ञानं तस्माच्च लप्स्यसे ।। २००<br>
इदमुक्त्वा तिरोऽभूत्सा भ्राम्यंश्चाहमनाप्नुवन् ।<br>
राजर्षिं तं शुचात्मानं त्यक्तुमिच्छंस्त्वयेक्षितः ।। २०१<br>
इत्युक्तवन्तं नीत्वा तं सोमशूरं निजोटजम् ।<br>
आवेद्यात्मानमतिथिं स राजर्षिरपूजयत् ।। २०२<br>
कृताहारश्च तं प्रह्वं नानाधर्मकथान्तरे ।<br>
निवारयिष्यन्नज्ञानात्स राजमुनिरब्रवीत् ।। २०३<br>
अज्ञानं वत्स हातव्यं विपर्यस्तधियां हि तत् ।<br>
लोकद्वयेऽपि दोषाय शृणु चात्रागमश्रुतिम् ।। २०४<br>
पाञ्चालेषु पुरा देवभूतिनामाभवद्द्विजः ।<br>
तस्याभूद्भोगवत्याख्या भार्या वेदवतः सती ।। २०५<br>
सा स्नानाय गते तस्मिञ्शाकार्थं शाकवाटिकाम् ।<br>
प्रविष्टा धावकखरं खादन्तं शाकमैक्षत ।। २०६<br>
गृहीतलगुडा तं च साभ्यधावत्खरश्च सः ।<br>
पलायमानः पतितः श्वभ्रे भग्नखुरोऽभवत् ।। २०७<br>
तद्बुद्ध्वा सोऽत्र तत्स्वामी क्रोधादागत्य धावकः ।<br>
लगुडैः पादघातैश्च ब्राह्मणीं तामताडयत् ।। २०८<br>
तेन साकाण्डविभ्रष्टगर्भाभूद्गर्भिणी सती ।<br>
ततः स खरमादाय धावकः स्वगृहं ययौ ।। २०९<br>
स्नात्वागतोऽथ तद्भर्ता तद्बुद्ध्वा वीक्ष्य तां च सः ।<br>
भार्यां विप्रः पुराध्यक्षं गत्वोद्विग्नो व्यजिज्ञपत् ।। २१०<br>
स बलासुरनामानं तदैवानीय धावकम् ।<br>
श्रुत्वा तयोर्द्वयोर्वादं मूर्खो विवृतवानिदम् ।। २११<br>
खुरभङ्गात्खरस्यास्य धावकस्य वहत्वयम् ।<br>
खरभारं द्विजो यावत्प्रकृतिस्थो भवेत्खरः ।। २१२<br>
धावकोऽप्ययमेतस्य भार्यायामग्रजन्मनः ।<br>
गर्भं प्रजनयत्यन्यं तस्यां तद्गर्भपातनात् ।। २१३<br>
एषोऽनयोर्द्वयोर्दण्ड इत्युक्ते तेन स द्विजः ।<br>
संतापाद्भक्षितविषः सभार्योऽपि जहावसून् ।। २१४<br>
तदबुद्ध्वा तत्र निहतो राज्ञा दुरवधारकः ।<br>
ब्रह्महा स पुराध्यक्षस्तिर्यग्योनिं गतश्चिरम् ।। २१५<br>
इत्यज्ञानतमश्छन्नाः स्वदोषोन्मार्गगामिनः ।<br>
अपुरस्कृतसच्छास्त्रदीपा भ्रश्यन्ति निश्चितम् ।। २१६<br>
एवमुक्त्वा स राजर्षिरुपदेशार्थिनं पुनः ।<br>
सोमशूरं विनेतुं त विनीतमतिरभ्यधात् ।। २१७<br>
वत्स पारमितार्थं ते वच्मि तावत्क्रमाच्छृणु ।<br>
पूर्वं राजा कुरुक्षेत्रे मलयप्रभ इत्यभूत् ।। २१८<br>
तं कदाचित्प्रजाभ्योऽर्थं दुर्भिक्षे ददतं नृपम् ।<br>
मन्त्रिभिर्वारितं लोभाज्जगादेन्दुप्रभः सुतः ।। २१९<br>
उपेक्षसे प्रजास्तात कथं दुर्मषिणा गिरा ।<br>
त्वं हिं कल्पद्रुमस्तासां ताश्च ते कामधेनवः ।। २२०<br>
निर्बन्धादिति जल्पन्तं पुत्रं मन्त्रिवशो नृपः ।<br>
खेदात्तं सोऽब्रवीद्वत्स किं मेऽस्ति धनमक्षयम् ।। २२१<br>
विना तेन प्रजाकल्पपादपश्चेद्भवाम्यहम् ।<br>
तत्त्वमेव किमेतासां न धत्से कल्पवृक्षताम् ।। २२२<br>
एतच्छ्रुत्वा पितुश्चक्रे प्रतिज्ञां स नृपात्मजः ।<br>
मर्तव्यं कल्पवृक्षत्वं साध्यं वा तपसा मया ।। २२३<br>
इति निश्चित्य स प्रायान्महासत्त्वस्तपोवनम् ।<br>
आरूढ एव तस्मिंश्च स दुर्भिक्षो न्यवर्तत ।। २२४<br>
ततोऽर्थितवरस्तीव्रतपस्तुष्टान्महेन्द्रतः ।<br>
स्वस्मिन्नेव स संजज्ञे नगरे कल्पपादपः ।। २२५<br>
आकर्षन्निव दूरस्थानाह्वयन्निव चार्थिनः ।<br>
प्रसारिताभिः शाखाभिर्दिक्षु शब्दैश्च पक्षिणाम् ।। २२६<br>
ददौ च कामानर्थिभ्यो दुष्प्रापानपि सोऽन्वहम् ।<br>
चक्रे च ता निराकाङ्क्षाः प्रजाः स्वर्गस्थिता इव ।। २२७<br>
कालेन च महेन्द्रस्तमागत्योवाच लोभयन् ।<br>
पूर्णः परोपकारस्ते स्वर्गायागम्यतामिति ।। २२८<br>
ततः कल्पद्रुमीभूतस्तं स राजसुतोऽभ्यधात् ।<br>
यत्र पुष्पैः फलै रम्यैरप्यन्यतरवोऽप्यमी ।। २२९<br>
पारार्थ्यमेव सततं भजन्ति स्वार्थनिःस्पृहाः ।<br>
तत्र कल्पतरुर्भूत्वा स्वसुखाय कथं दिवम् ।। २३०<br>
इयतोऽस्य जनस्याशाच्छेदं कृत्वा व्रजाम्यहम् ।<br>
इत्युदारं वचस्तस्य श्रुत्वा शक्रोऽब्रवीत्पुनः ।। २३१<br>
तर्हि प्रजापि ते कृत्स्ना स्वर्गमायात्वसाविति ।<br>
ततस्तमवदद्राजसूनुः कल्पद्रुमोऽपि सः ।। २३२<br>
तुष्टोऽसि चेन्नय स्वर्गं प्रजा नार्थोऽस्ति तेन मे ।<br>
अहं परोपकारैकसिद्ध्यै तप्स्ये तपो महत् ।। २३३<br>
इत्युक्तवन्तं स्तुत्वा तं सुगताशं तथेति सः ।<br>
आदाय च प्रजास्तुष्टः सुरेन्द्रस्त्रिदिवं ययौ ।। २३४<br>
सोऽपि तां तरुतां त्यक्त्वा राजपुत्रः स्वरूपभृत् ।<br>
तपसेन्दुप्रभः प्राप वनस्थो बोधिसत्त्वताम् ।। २३५<br>
एवं स्याद्दानसक्तानां सिद्धिरित्युदिता मया ।<br>
दानपारमितैषा ते शीलपारमितां शृणु ।। २३६<br>
पुरा शुकानां राजाभूद्विन्ध्याद्रौ सुगतांशजः ।<br>
प्राग्जन्माभ्यस्तशीलाढ्यो नाम्ना हेमप्रभो वशी ।। २३७<br>
तस्य जातिस्मरस्यासीदपि धर्मोपदेशिनः ।<br>
रागिमूर्खः प्रतीहारो नाम्ना चारुमतिः शुकः ।। २३८<br>
स जातु पाशिना भार्यां व्याधेन निहतां शुकीम् ।<br>
शोचन्नवस्थां करुणां तद्वियोगातुरो ययौ ।। २३९<br>
ततः स शुकराजस्तं युक्त्या शोकं निवारयन् ।<br>
हेमप्रभो हितायैवमुवाच मतिमान्मृषा ।। २४०<br>
न सा तव मृता भार्या पाशाच्छाकुनिकस्य सा ।<br>
गता पलाय्य दृष्टा हि जीवन्त्येव मयाधुना ।। २४१<br>
दर्शयाम्येहि तुभ्यं तामित्युक्त्वा स निनाय तम् ।<br>
राजा चारुमतिं व्योममार्गेणैकं जलाशयम् ।। २४२<br>
तत्र संदर्श्य तस्यैव प्रतिबिम्बं जलान्तरे ।<br>
तमब्रवीदियं सा ते भार्यां पश्येह तिष्ठति ।। २४३<br>
तच्छ्रुत्वा वीक्ष्य चात्रात्मप्रतिबिम्बं स मूढधीः ।<br>
हृष्टः प्रविश्य तोये तामालिलिङ्ग चुचुम्ब च ।। २४४<br>
अप्राप्नुवन्प्रियास्पर्शमशृण्वंस्तद्वचश्च सः ।<br>
स्पर्शालापौ प्रिया किं मे न ददातीत्यचिन्तयत् ।। २४५<br>
कोपाशङ्की ततो गत्वैवानीयामलकं ततः ।<br>
चाट्वर्थं दयिताबुद्ध्या न्यधात्स्वे प्रतिबिम्बके ।। २४६<br>
तन्मग्नोत्पतितं कान्ताप्रतिक्षिप्तमवेत्य च ।<br>
गत्वा सखेदो राजानं तं हेमप्रभमभ्यधात् ।। २४७<br>
देव भार्या न सा स्पर्शमालापं वा ददाति मे ।<br>
किं चैतया प्रतिक्षिप्तं दत्तमामलकं मया ।। २४८<br>
एतच्छ्रुत्वा स राजा तं शनैः कृच्छ्रादिवाब्रबीत् ।<br>
न युक्तमेतद्वक्तुं मे वच्मि स्नेहात्तथापि ते ।। २४९<br>
अन्यानुरक्ता ह्यद्यैषा त्वयि प्रीतिं कथं भजेत् ।<br>
दर्शयामि च ते साक्षादेह्यत्रैव जलान्तरे ।। २५०<br>
इत्युक्त्वा तत्र नीत्वा तं स्वं तदीयं च वारिणि ।<br>
प्रतिबिम्बे उभे राजा तस्मै श्लिष्टे अदर्शयत् ।। २५१<br>
ते दृष्ट्वैव स तां भार्यां मूर्खो मत्वान्यसंगताम् ।<br>
संनिवृत्य विरक्तस्तं स्वं राजानं व्यजिज्ञपत् ।। २५२<br>
देव त्वदुपदेशो यन्मया मूढेन न श्रुतः ।<br>
तस्यैष पाकस्तन्मेऽत्र कर्तव्यमधुनादिश ।। २५३<br>
इति तं कृतविज्ञप्तिं राजा हेमप्रभोऽथ सः ।<br>
लब्धोपदेशावसरः प्रतीहारमभाषत ।। २५४<br>
वरं हालाहलं भुक्तमहिर्बद्धो वरं गले ।<br>
न पुनः स्त्रीषु विश्वासो मणिमन्त्राद्यगोचरः ।। २५५<br>
कलङ्कयन्ति सन्मार्गजुषः परिभवन्त्यलम् ।<br>
वात्या इवातिचपलाः स्त्रियो भूरिरजोभृतः ।। २५६<br>
तत्तासु न प्रसक्तव्यं धीरसत्त्वैः सुबुद्धिभिः ।<br>
शीलमभ्यसनीयं तु वीतरागपदाप्तये ।। २५७<br>
इति तेनानुशिष्टः स राज्ञा चारुमतिः स्त्रियः ।<br>
परिहृत्य बभूवोर्ध्वरेता बुद्धसमः क्रमात् ।। २५८<br>
इत्यन्यानपि शीलाढ्यास्तारयन्तीति ते मया ।<br>
शीलपारमिता प्रोक्ता क्षमापारमितां शृणु ।। २५९<br>
आसीच्छुभनयो नाम केदाराद्रौ महामुनिः ।<br>
सदा मन्दाकिनीतोयस्नायी दान्तस्तपःकृशः ।। २६०<br>
निशि तत्रैकदा पूर्वनिखातं भुवि काञ्चनम् ।<br>
अन्वेष्टुमाययुश्चौरा न च प्रापुः कुतोऽपि तत् ।। २६१<br>
ततोऽत्र विजने मत्वा तेन तन्मुनिना हृतम् ।<br>
प्रविश्य मठिकां तस्य चौरास्ते ब्रुवते स्म तम् ।। २६२<br>
अरे दम्भमुने मुञ्च नीतं नः काञ्चन क्षितेः ।<br>
चौराणामप्यहो चौरस्त्वमस्माकमुपस्थितः ।। २६३<br>
इत्याक्षिप्तः स तैः पापैरहृतार्थो मृषा मुनिः ।<br>
न नीतं तन्मया किंचिन्न दृष्टं चेत्यभाषत ।। २६४<br>
ततस्तैर्लगुडैर्दुष्टैस्ताडितोऽपि स दस्युभिः ।<br>
यदा तदेव वक्ति स्म सत्यवाङ्मुनिसत्तमः ।। २६५<br>
तदा ते चिच्छिदुस्तस्य क्रूरोऽयमिति तस्कराः ।<br>
क्रमाद्धस्तौ च पादौ च नयने चोदपाटयन् ।। २६६<br>
तथाप्यनन्यवचनं निर्विकारमवेत्य तम् ।<br>
मत्वान्यलुप्तं स्वर्णं ते जग्मुश्चौरा यथागतम् ।। २६७<br>
प्रातश्च शेखरज्योतिर्नाम राजात्र तं मुनिम् ।<br>
पश्यति स्म तथाभूतं शिष्यस्तद्दर्शनागतः ।। २६८<br>
ततः स गुरुशोकार्तस्तं दृष्ट्वा तदवेत्य च ।<br>
अन्विष्यानाययच्चौरांस्तांस्तत्रैव तदा प्रभुः ।। २६९<br>
तेषां वधे प्रवृत्तं च नृपं तं सोऽब्रवीन्मुनिः ।<br>
राजन्यदि निहंस्येतांस्तदात्मानं निहन्म्यहम् ।। २७०<br>
शस्त्रेणेदं कृतं चेन्मे तदेषां कापराधिता ।<br>
तस्य वा प्रेरका ह्येते तर्ह्येतेषामपि क्रुधः ।। २७१<br>
तासामपि स्वर्णनाशस्तस्य मत्पूर्वदुष्कृतम् ।<br>
तस्यापि स्वं ममाज्ञानं तस्मात्तदपकारि मे ।। २७२<br>
ततस्तदेव मे घात्यं कि च यद्यपकारतः ।<br>
वध्या एते कथं नात्र रक्ष्याः स्युरुपकारतः ।। २७३<br>
नैते कुर्युरिदं चेन्मे क्षमां मोक्षफलामहम् ।<br>
कस्य कुर्यां तदेतैर्मे पूर्णैवोपकृतिः कृता ।। २७४<br>
इत्यादिभिः स बहुभिर्वाक्यैः क्षान्तिपरो मुनिः ।<br>
प्रबोध्य तं नृपं चौरान्निग्रहात्तानमोचयत् ।। २७५<br>
तपसश्चास्य माहात्म्यात्तत्क्षणं प्राग्वदक्षतम् ।<br>
शरीरमभवत्तस्य सिद्धिश्चाविरभूत्तदा ।। २७६<br>
एवं तरन्ति क्षमिणः संसारमिति वर्णिता ।<br>
क्षमापारमिता तुभ्यं धैर्यपारमितां शृणु ।। २७७<br>
आसीन्मालाधरो नाम पूर्वं ब्राह्मणपुत्रकः ।<br>
सोऽपश्यदेकदा सिद्धकुमारं व्योमगामिनम् ।। २७८<br>
तत्स्पर्धया तृणमयान्पक्षानाबध्य पार्श्वयोः ।<br>
उत्प्लुत्योत्प्लुत्य गगने गत्यभ्यासमशिक्षत ।। २७९<br>
प्रत्यहं च तथा कुर्वन्परिश्रममपार्थकम् ।<br>
ददृशे स कुमारेण कदाचिद्व्योमचारिणा ।। २८०<br>
धैर्ययुक्तः परिश्राम्यन्दुष्प्रापेऽर्थेऽपि सोद्यमः ।<br>
बालोऽयमनुकम्प्यो मे मम ह्येष परिग्रहः ।। २८१<br>
इति संचिन्त्य तुष्टेन नीत्वा तेन स्वशक्तितः ।<br>
स्कन्देन द्विजमुख्योऽसावात्मनोऽनुचरः कृतः ।। २८२<br>
इत्थं धैर्येण तुष्यन्ति देवता अपि ते मया ।<br>
धैर्यपारमिता प्रोक्ता ध्यानपारमितां शृणु ।। २८३<br>
आसीद्विजयमालीति कर्णाटेषु पुरा वणिक् ।<br>
अभून्मलयमालीति महर्द्धेस्तस्य चात्मजः ।। २८४<br>
स तेन पित्रा सहितो जातु राजकुलं गतः ।<br>
राज्ञस्तस्य युवापश्यदिन्दुकेसरिणा सुताम् ।। २८५<br>
सा तस्येन्दुयशा नाम मारवल्लीव मोहिनी ।<br>
वणिक्पुत्रस्य दृष्टैव विवेश हृदि कन्यका ।। २८६<br>
ततः स गृहमागत्य विनिद्रो निशि पाण्डुरः ।<br>
दिवा संकुचितस्तस्थावालम्ब्य कुमुदव्रतम् ।। २८७<br>
तामेव चान्वहं ध्यायन्नाहारादिपराङ्मुखः ।<br>
पृष्टोऽपि स्वजनैर्नैव मूकवत्किंचिदभ्यधात् ।। २८८<br>
अथैकान्ते तथारूपं तमाप्तो विरहातुरम् ।<br>
सुहृन्मन्थरको नाम राजचित्रकरोऽब्रवीत् ।। २८९<br>
सखे किं भित्तिसक्तस्त्वं तिष्ठस्यालिखितो यथा ।<br>
रूपैकसारोऽनाश्वासी न शृणोषि न पश्यसि ।। २९०<br>
इति निर्बन्धतस्तस्मै पृच्छते स वणिक्सुतः ।<br>
सख्ये मलयमाली स्वमभिप्रायं शशंस तम् ।। २९१<br>
युक्ता न ते वणिक्पुत्र राजपुत्रीं प्रति स्पृहा ।<br>
हंसो वाञ्छतु नामान्यसरोम्बुजसुखश्रियम् ।। २९२<br>
हरिनाभीह्रदाम्भोजभोगलक्ष्म्याः स कः पुनः ।<br>
इति ब्रुवन्स च यदा चित्रकृन्न शशाक तम् ।। २९३<br>
प्रतिषेद्धुं तदा तस्मै तामुत्कण्ठाविनोदिनीम् ।<br>
कालातिवाहायालिख्य राजपुत्री पटे ददौ ।। २९४<br>
सोऽपि चित्रस्थितां प्राप्य पश्यन्ननुनयन्स्पृशन् ।<br>
आसीन्मलयमाली तां भूषयंश्च वणिक्सुतः ।। २९५<br>
सेयमिन्दुयशा राजपुत्रीत्येवं स भावयन् ।<br>
क्रमात्तन्मयतां प्राप्य तया वृत्त्याकरोत्क्रियाः ।। २९६<br>
शनैश्च तामालपन्तीं चुम्बनादि च कुर्वतीम् ।<br>
तद्भावनाभावितः सन्नपश्यल्लिखितामपि ।। २९७<br>
ततः स भावनासिद्धकान्तासंभोगसुस्थितः ।<br>
तस्थौ चित्रपटस्यैककृत्स्नसंसारनिर्वृतः ।। २९८<br>
एकदादाय तं चित्रपटं चन्द्रोदयेऽथ सः ।<br>
निर्गत्योद्यानमगमद्विहर्तुं प्रियया सह ।। २९९<br>
तत्रैकस्य तरोर्मूले तं निवेश्य पटं च सः ।<br>
विप्रकृष्टं ययौ पुष्पाण्यवचेतुं प्रियाकृते ।। ३००<br>
तत्कालं विनयज्योतिर्नामाम्बरतलान्मुनिः ।<br>
दृष्ट्वा तं कृपया मोहादुद्धरिष्यन्नवातरत् ।। ३०१<br>
सोऽत्र चित्रपटस्यैकदेशे तस्य स्वशक्तितः ।<br>
सजीवं सर्पमालिख्य कृष्णं तस्थावलक्षितः ।। ३०२<br>
तावन्मलयमाली च पुष्पाण्युच्चित्य तत्र सः ।<br>
आगत्य कृष्णसर्पं तं पटे दृष्ट्वा व्यचिन्तयत् ।। ३०३<br>
सर्पः कुतोऽधुनात्रैषो विधिना किं नु निर्मितः ।<br>
निधानभूतां रूपस्य रक्षितुं सुन्दरीमिमाम् ।। ३०४<br>
इति संचिन्त्य पुष्पैस्तामलंकृत्य प्रियां पटे ।<br>
भावनोपनतां यावदालिङ्ग्यैतत्स पृच्छति ।। ३०५<br>
तावद्ददर्श तस्यात्र मुनेर्मायाप्रभावतः ।<br>
एतां कृष्णाहिना तेन दष्टा विगतजीविताम् ।। ३०६<br>
ततः स विस्मृतपटो हाहेत्युक्त्वैव मोहितः ।<br>
पपात पटसंसिद्धविद्याधर इव क्षितौ ।। ३०७<br>
क्षणाच्च संज्ञां संप्राप्य विलपन्मरणोन्मुखः ।<br>
उत्थायारुह्य वृक्षाग्रात्तुङ्गादात्मानमक्षिपत् ।। ३०८<br>
पतन्तमेव तस्माच्च पाणिभ्यां स तमग्रहीत् ।<br>
मुनीन्द्रः प्रकटीभूय समाश्वास्य जगाद च ।। ३०९<br>
मूढ वेत्सि न किं यत्सा राजपुत्री स्वमन्दिरे ।<br>
स्थिता चित्रपटे चैषा निर्जीवा चित्रपुत्रिका ।। ३१०<br>
तदालिङ्गसि कां का वा तव दष्टा महाहिना ।<br>
रागिणस्ते स्वसंकल्पभावनाभ्रम एष कः ।। ३११<br>
एतावद्ध्यानदार्ढ्येन तत्त्वं जिज्ञाससे न किम् ।<br>
येनेदृशानां दुःखानां न पुनर्यासि पात्रताम् ।। ३१२<br>
इत्युक्तस्तेन मुनिना जातमोहनिशाक्षयः ।<br>
प्रबुद्धः स वणिक्पुत्रः प्रणिपत्य जगाद तम् ।। ३१३<br>
त्वत्प्रसादेन भगवन्नेतां तीर्णोऽहमापदम् ।<br>
यथा तरेयं संसारं प्रसादं मे तथा कुरु ।। ३१४<br>
एवं सोऽभ्यर्थितो बोधिसत्त्वो मलयमालिना ।<br>
मुनिस्तस्मै स्वविज्ञानमुपदिश्य तिरोदधे ।। ३१५<br>
ततो मलयमाली स वनं गत्वा तपोबलात् ।<br>
सहेतुहेयोपादेयतत्त्वज्ञोऽर्हत्त्वमाप्तवान् ।। ३१६<br>
आगत्य च कृपालुस्तमिन्दुकेसरिणं नृपम् ।<br>
चक्रे ज्ञानोपदेशेन सपौरं मुक्तिभागिनम् ।। ३१७<br>
इत्यसत्यमपि ध्यानबलिनामेति सत्यताम् ।<br>
ध्यानपारमितैषोक्ता प्रज्ञापारमितां शृणु ।। ३१८<br>
चौरः प्राक्सिंहलद्वीपे सिंहविक्रम इत्यभूत् ।<br>
आजन्मपोषिततनुः परस्वैः सर्वतो हृतैः ।। ३१९<br>
वृद्धीभूतः स कालेन विरम्यैतदचिन्तयत् ।<br>
परत्र कोऽभ्युपायो मे कं तत्र शरणं श्रये ।। ३२०<br>
यदि व्रजामि शरणं शंभुं शौरिमथात्र तम् ।<br>
कोऽहं तयोर्ययोर्देवा मुनयोऽन्ये च सेवकाः ।। ३२१<br>
तद्यो लिखति जन्तूनामेकः सुकृतदुष्कृते ।<br>
तं चित्रगुप्तं सेवेऽहं स रक्षेन्मां स्वयुक्तितः ।। ३२२<br>
कायस्थो हि करोत्येको व्यापारं ब्रह्मरुद्रयोः ।<br>
लिखत्युत्पुंसयति च क्षणाद्विश्वं करस्थितम् ।। ३२३<br>
इति संचिन्त्य तस्यैव भक्तिमारभते स्म सः ।<br>
तमेवानर्च तत्प्रीत्यै विप्रान्नित्यमभोजयत् ।। ३२४<br>
एवमाचरतस्तस्य चित्तं चौरस्य वीक्षितुम् ।<br>
चित्रगुप्तो गृहानागादेकदातिथिरूपभृत् ।। ३२५<br>
सोऽथ चौरस्तमभ्यर्च्य भोजितं दत्तदक्षिणम् ।<br>
उवाच चित्रगुप्तस्ते प्रीतोऽस्त्वित्युच्यतामिति ।। ३२६<br>
ततः स चित्रगुप्तस्तमवोचद्ब्राह्मणाकृतिः ।<br>
मुक्त्वा हरिहरादींस्ते चित्रगुप्तेन किं वद ।। ३२७<br>
तच्छ्रुत्वा सोऽप्यवादीत्तं तस्करः सिंहविक्रमः ।<br>
किं तवानेन नार्थो मे तदन्यैर्दैवतैरिति ।। ३२८<br>
अथ स द्विजरूपी तं चित्रगुप्तोऽब्रवीत्पुनः ।<br>
तर्हि मे यदि भार्यां स्वां ददास्येवं वदामि तत् ।। ३२९<br>
श्रुत्वैवैतत्स हृष्टस्तमवादीत्सिंहविक्रमः ।<br>
अभीष्टदैवतप्रीत्यै भार्या दत्तैव ते मया ।। ३३०<br>
चित्रगुप्तोऽथ तच्छ्रुत्वा प्रदर्श्यात्मानमब्रवीत् ।<br>
सैष तुष्टोऽस्मि तत्किं ते करवै कथ्यतामिति ।। ३३१<br>
ततो हृष्टोऽभ्यधात्तं स विशेषात्सिंहविक्रमः ।<br>
भगवन्न यथा मृत्युर्भवेन्मम तथा कुरु ।। ३३२<br>
ततोऽब्रवीच्चित्रगुप्तो मृत्युः शक्यो न रक्षितुम् ।<br>
तथापि तावद्युक्तिं ते करिष्ये तां च मे शृणु ।। ३३३<br>
ततः प्रभृति निर्दग्धः कालः श्वेतनिमित्ततः ।<br>
कुपितेनेश्वरेणेह पुनः कार्याच्च निर्मितः ।। ३३४<br>
ततः प्रभृति यत्रैव श्वेतो वसति तत्र सः ।<br>
न जन्तून्बाधतेऽन्यानप्याज्ञया यन्त्रितः प्रभोः ।। ३३५<br>
स चाधुना श्वेतमुनिः पारे पूर्वाम्बुधेः स्थितः ।<br>
तरङ्गिणीं नाम नदीं समुत्तीर्य तपोवने ।। ३३६<br>
तत्र मृत्योरनाक्रम्ये नीत्वा त्वां स्थापयाम्यहम् ।<br>
तरङ्गिण्या इदं पारमागन्तव्यं च न त्वया ।। ३३७<br>
आगतं वा प्रमादात्त्वां मृत्युर्बाधिष्यते यदि ।<br>
तदुपायं करिष्यामि परलोकागतस्य ते ।। ३३८<br>
इत्युक्त्वा चित्रगुप्तस्तं प्रहृष्टः सिंहविक्रमम् ।<br>
नीत्वा श्वेताश्रमे तस्मिन्निधायादर्शनं ययौ ।। ३३९<br>
ततः कालेन तत्रस्थं नेतुं तं सिंहविक्रमम् ।<br>
कालस्तस्यास्तरङ्गिण्या इदं पारमुपाययौ ।। ३४०<br>
तत्र स्थितो ददर्शान्यमुपायं न यदा तदा ।<br>
स तस्मै प्राहिणोद्दिव्यां स्त्रियै निर्माय मायया ।। ३४१<br>
सा गत्वोपेत्य तं युक्त्या वशीचक्रे विलासिनी ।<br>
मोहयित्वा स्वलावण्यसंपदा सिंहविक्रमम् ।। ३४२<br>
गतेष्वहःसु सा बन्धुदिदृक्षाव्यपदेशतः ।<br>
सतरङ्गां तरीतुं तां प्रविवेश तरङ्गिणीम् ।। ३४३<br>
वीक्षमाणेऽन्वगायाते तीरस्थे सिंहविक्रमे ।<br>
मध्येनदि च सा चक्रे परिस्खलितमात्मनः ।। ३४४<br>
ओघेन ह्रियमाणेव तारं चक्रन्द तत्र सा ।<br>
वीक्षसे म्रियमाणो मामार्यपुत्र न रक्षसि ।। ३४५<br>
सृगालविक्रमः किं त्वं न पुनः सिंहविक्रमः ।<br>
तच्छ्रुत्वैवावतीर्णोऽभूत्स नद्यां सिंहविक्रमः ।। ३४६<br>
सापि स्त्री वारिवेगेन नीयमानेव तत्र तम् ।<br>
त्रातुं तमनुगच्छन्तं तत्पारमनयत्क्षणात् ।। ३४७<br>
तत्र प्राप्तं गलक्षिप्तपाशः कालस्तमब्रवीत् ।<br>
अपायो मस्तकस्थो हि विषयग्रस्तचेतसाम् ।। ३४८<br>
ततो यमसभां नीतं कालेनैतं प्रमादिनम् ।<br>
चित्रगुप्तोऽब्रवीद्दृष्ट्वा प्राक्प्रसन्नो जनान्तिकम् ।। ३४९<br>
पूर्वं किं नरकं भुङ्क्षे किं वा स्वर्गमितीह चेत् ।<br>
पृच्छ्यसे प्रार्थयेथास्तत्स्वर्गवासं त्वमग्रतः ।। ३५०<br>
स्वर्गे वसंश्च कुर्वीथाः पुण्यं तद्दार्ढ्यसिद्धये ।<br>
ततः कुर्यास्तपस्तत्र कृत्स्नपापापनुत्तये ।। ३५१<br>
इत्युक्तश्चित्रगुप्तेन स स्वैरं सिंहविक्रमः ।<br>
विलक्षोऽधोमुखो भीतः प्रतिपेदे तथेति तत् ।। ३५२<br>
क्षणाच्च धर्मराजोऽत्र चित्रगुप्तमभाषत ।<br>
कच्चित्कोऽप्यस्य पुण्यांशश्चौरस्यास्त्यत्र किं न वा ।। ३५३<br>
चित्रगुप्तस्ततोऽवादीदस्त्यसावतिथिप्रियः ।<br>
प्रादाद्दारानपि स्वेष्टदेवताप्रीतयेऽर्थिने ।। ३५४<br>
ततोऽस्य दिवसं दिव्यमस्ति स्वर्गगतिः प्रभो ।<br>
श्रुत्वैतद्धर्मराजस्तमपश्यत्सिंहविक्रमम् ।। ३५५<br>
रे शुभाशुभयोः पूर्वं भुङ्क्षे किं कथ्यतामिति ।<br>
ततः प्रार्थितवान्पूर्वं स शुभं सिंहविक्रमः ।। ३५६<br>
तेनाज्ञया धर्मराजस्यागतं स विमानकम् ।<br>
आरुह्य त्रिदिवं प्रायाच्चित्रगुप्तवचः स्मरन् ।। ३५७<br>
तत्र व्योमसरित्स्नानजपव्रतपरायणः ।<br>
द्वितीयं दिवसं प्राप स स्वर्गे भोगनिःस्पृहः ।। ३५८<br>
एवं क्रमेण चासाद्य स्वर्गं तीव्रतपोबलात् ।<br>
आराध्य शंकरं प्राप ज्ञानं निर्दग्धकिल्बिषः ।। ३५९<br>
ततोऽस्य नारका दूता न शेकुर्मुखमीक्षितुम् ।<br>
चित्रगुप्तो ममार्जाघं भूर्जे तूष्णीमभूद्यमः ।। ३६०<br>
इत्थं चौरोऽपि सत्प्रज्ञाबलात्सिद्धिमवाप सः ।<br>
सिंहविक्रम इत्येषा प्रज्ञापारमितोदिता ।। ३६१<br>
एवं चारुह्य नौतुल्यां तरन्त्येव भवाम्बुधिम् ।<br>
वत्स बुद्धोक्तदानादिषट्कपारमिता बुधाः ।। ३६२<br>
इति तस्मिन्वने सोमशूरं तस्यानुशासतः ।<br>
बोधिसत्त्वपदस्थस्य विनीतमतिभूपतेः ।। ३६३<br>
भास्करस्ता निशम्यैव प्रशाम्यन्धर्मदेशनाः ।<br>
संध्यारागात्तकाषायो विवेशास्ताद्रिकंदरम् ।। ३६४<br>
ततः संध्यामुपस्याय यथावत्तत्र तां निशाम् ।<br>
स विनीतमती राजा सोमशूरश्च निन्यतुः ।। ३६५<br>
अन्येद्युश्च क्रमात्तस्मै सोमशूराय शासनम् ।<br>
स विनीतमतिर्बौद्धं सरहस्यमुपादिशत् ।। ३६६<br>
ततः स सोमशूरस्तमुपासीनो गुरुं वने ।<br>
तस्थौ समाधिनिष्ठोऽत्र वृक्षमूले कृतोटजः ।। ३६७<br>
क्रमाच्च तौ समं तत्र गुरुशिष्यावुभावपि ।<br>
लब्धयोगमहासिद्धी परां बोधिमवापतुः ।। ३६८<br>
अत्रान्तरे स कनककलशो मत्सरान्नृपः ।<br>
तेनेन्दुकलशेनैत्य तत्खड्गाश्वप्रभावतः ।। ३६९<br>
भ्रात्रा निर्वासितस्तस्मादप्यहिच्छत्त्रराज्यतः ।<br>
यद्विनीतमतिस्तस्मै तदुत्खाताय दत्तवान् ।। ३७०<br>
स राज्यविच्युतो भ्राम्यन्द्वित्रस्वसचिवान्वितः ।<br>
तद्विनीतमतेः प्राप दैवादाश्रमकाननम् ।। ३७१<br>
तत्र यावत्स दुर्वारक्षुत्तृष्णार्तोऽभिवाञ्छति ।<br>
फलमूलाम्बु तावत्तन्माययेन्द्रेण काननम् ।। ३७२<br>
दग्ध्वा मरूकृतं प्राग्वत्तं वञ्चयितुमिच्छता ।<br>
विनीतमतिमेतादृगध्वगातिथ्यलोभतः ।। ३७३<br>
सोऽप्यकस्मान्मरूभूतमात्माश्रममवेक्ष्य तम् ।<br>
विनीतमतिरुद्भ्रान्तो बभ्रामेतस्ततः क्षणम् ।। ३७४<br>
ददर्श तं च कनककलशं भ्रान्तमागतम् ।<br>
क्षुधा कण्ठगतप्राणमतिथिं सानुगं ततः ।। ३७५<br>
उपेत्य तादृशं तं च वृत्तान्तं परिपृच्छ्य च ।<br>
आतिथेयः कृतप्रश्नो बोधिसत्त्वो जगाद सः ।। ३७६<br>
अरण्येऽस्मिन्निरातिथ्ये मरुभूमित्वमागते ।<br>
जीवितोपायमप्येतं क्षुधितानां वदामि वः ।। ३७७<br>
इतोऽर्धक्रोशमात्रेऽत्र पतित्वा खातके मृतः ।<br>
मृगस्तिष्ठति तन्मांसैः प्राणान्रक्षत गच्छत ।। ३७८<br>
तथेत्यार्तेऽतिथौ तत्र सानुगे गन्तुमुद्यते ।<br>
स विनीतमतिर्बोधिसत्त्वः पूर्वं ततो ययौ ।। ३७९<br>
प्राप्य तत्खातकं कृत्वा मृगरूपं च योगतः ।<br>
निक्षिप्य तत्र चात्मानं सोऽर्थिहेतोर्जहावसून् ।। ३८०<br>
ततः शनैस्ते कनककलशाद्याः समाययुः ।<br>
खातं तद्ददृशुश्चात्र तं विपन्नस्थितं मृगम् ।। ३८१<br>
उद्धृत्य तमथोत्पाद्य ज्वलनं तृणकण्टकैः ।<br>
भृष्ट्वा च तस्य मांसानि ते निःशेषाण्यभक्षयन् ।। ३८२<br>
तावच्च तस्य भार्ये द्वे बोधिसत्त्वस्य विह्वले ।<br>
पश्यन्त्यावाश्रमध्वंसमपश्यन्त्यौ च तं पतिम् ।। ३८३<br>
गत्वा नागसुताराजसुते तस्मै तदूचतुः ।<br>
सोमशूराय निबिडाच्चलिताय समाधितः ।। ३८४<br>
सोऽपि तत्प्रणिधानेन विज्ञाय गुरुचेष्टितम् ।<br>
शशंस गुरुपत्नीभ्यां ताभ्यां दुःखप्रदाय्यपि ।। ३८५,<br>
ताभ्यामेव समं चाशु तत्खातनिकटं ययौ ।<br>
यत्रातिथिभ्यस्तेनात्मा दत्तोऽस्य गुरुणा तथा ।। ३८६<br>
तत्र ते नागतनयाराजपुत्र्यौ मृगाकृतिम् ।<br>
शृङ्गास्थिमात्रशेषं तं पतिं दृष्ट्वान्वशोचताम् ।। ३८७<br>
तच्छृङ्गास्थीनि चादाय स्वाश्रमाद्दारुसंचयम् ।<br>
आनीयाग्निप्रवेशं ते कुरुतः स्म पतिव्रते ।। ३८८<br>
ततस्तत्र स्थितः सोऽपि ज्ञातवृत्तान्तदुःखितः ।<br>
अग्निप्रवेशं कनककलशः सानुगो व्यधात् ।। ३८९<br>
एवंगते सोमशूरो गुरुदुःखासहोऽत्र सः ।<br>
दर्भसंस्तरमध्यास्त प्राणोत्क्रान्तिविधित्सया ।। ३९०<br>
तत्क्षणं च तमागत्य साक्षादिन्द्रोऽभ्यभाषत ।<br>
मैवं कृथा मया ह्येष गुरुस्तव परीक्षितः ।। ३९१<br>
अस्थिभस्मावशेषोऽपि जीवन्नुत्थापितो ह्यसौ ।<br>
सिक्त्वैवामृतवर्षेण सभार्यः सातिथिर्मया ।। ३९२<br>
इतीन्द्रवचनं श्रुत्वा तं प्रणम्योत्थितो मुदा ।<br>
गत्वा स वीक्षते सोमशूरो यावत्स तद्गुरुः ।। ३९३<br>
बोधिसत्त्वः पुनर्जीवन्विनीतमतिरुत्थितः ।<br>
भार्याभ्यां तैश्च कनककलशप्रमुखैः सह ।। ३९४<br>
ततः स तं सपत्नीकं परलोकागतं गुरुम् ।<br>
मूर्ध्नावन्दत वाक्पुष्पैरार्चयच्चक्षुषा पपौ ।। ३९५<br>
भक्तिप्रह्वेषु कनककलशादिषु तेषु च ।<br>
ब्रह्मविष्णुमुखा देवाः सर्वे तत्राययुस्ततः ।। ३९६<br>
सत्त्वात्तुष्टाश्च ते तस्मै विनीतमतये वरान् ।<br>
दिव्यानुभावान्पारार्थ्यवृतान्दत्त्वा तिरोदधुः ।। ३९७<br>
सोऽपि तैरुक्तवृत्तान्तैर्विनीतमतिरन्वितः ।<br>
सोमशूरादिभिः प्रायाद्दिव्यमन्यत्तपोवनम् ।। ३९८<br>
एवं मिलन्तीह पुनर्भस्मीभावं गता अपि ।<br>
किं पुनस्तात जीवन्तः स्वच्छन्दगतयो नराः ।। ३९९<br>
तदलं देहमुत्सृज्य वत्स वीरो ह्यसि व्रज ।<br>
भावी मृगाङ्कदत्तेन तवावश्यं समागमः ।। ४००<br>
इत्येतां वृद्धतापस्या मुखाच्छ्रुत्वा कथामहम् ।<br>
जातास्थः खड्गहस्तस्तां नत्वा प्रस्थितवांस्ततः ।। ४०१<br>
क्रमात्प्राप्तोऽटवीमेतामेभिर्लब्धोऽस्मि दैवतः ।<br>
उपहारं विचिन्वद्भिः शबरैश्चण्डिकाकृते ।। ४०२<br>
वष्टभ्य चैतैरानीतः प्रयुद्धेऽहं व्रणार्दितः ।<br>
शबराधिपतेरस्य पार्श्वं मायाबटोरिह ।। ४०३<br>
अत्र लब्धो मया द्वित्रमन्त्रियुक्तो भवान्प्रभो ।<br>
त्वत्प्रसादाच्च जाता मे निर्वृतिः स्वगृहे यथा ।। ४०४<br>
इति तेन गुणाकरेण सख्या निजवृत्तान्तमुदीरितं निशम्य ।<br>
शबरेशगृहस्थितः स भेजे परितोषं परमं मृगाङ्कदत्तः ।। ४०५<br>
समवेक्ष्य च तस्य संगरे तां व्रणितस्योचितपथ्यदेहचर्याम् ।<br>
अहनि वलति सोऽपरैर्वयस्यैः सममुत्थाय निजाह्निकं चकार ।। ४०६<br>
आसीच्च तत्राथ गुणाकरं तमुल्लाघयन्संप्रति तान्यहानि ।<br>
शेषान्सखीन्प्राप्तुमसौ शशाङ्कवत्याप्तये चोज्जयिनीं यियासुः ।। ४०७<br>
इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके पञ्चमस्तरङ्गः ।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/TIkA/padyam/kathAsaritsAgaraH/12/005/">००५ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ००५</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 7 06:02:20 UTC. (<a href="http://google.com/search?q=06%3a02%3a20%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
