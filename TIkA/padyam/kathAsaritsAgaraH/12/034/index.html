<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ०३४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/kathAsaritsAgaraH/12/034/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/kathAsaritsAgaraH/12/034/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="०३४" />
<meta property="og:description" content="ततः सोऽत्र सरस्तीरे कृतपारणसुस्थितः ।
मृगाङ्कदत्तस्तैः साकं सचिवैः स्वैरुपाविशत् ।। १
ततस्ते तदहः प्राप्ताश्चत्वारो निजमन्त्रिणः ।
तेनापृच्छ्यन्त विश्लेषकालवृत्तान्तमादरात् ।। २
अथ स व्याघ्रसेनाख्यस्तेषां मध्यात्तमब्रवीत् ।
देवास्मदीयवृत्तान्तं श्रूयतां वर्णयाम्यहम् ।। ३
यदा पारावताख्यस्य तस्य नागस्य शापतः ।
भवद्भ्यो दूरविभ्रष्टो जातोऽहं नष्टचेतनः ।। ४
तदा भ्रान्त्वाटवीं रात्रौ लब्धसंज्ञोऽप्यहं चिरात् ।
न दिशो न च पन्थानमपश्यं तमसा वृतः ।। ५
कृच्छ्राच्च दुःखदीर्घायां गतायां विरतिं निशि ।
उदिते भगवत्यर्के क्रमादाशाप्रकाशके ।। ६
अचिन्तयमहं हा धिक् क्व नु यातः स नः प्रभुः ।" />
<meta property="og:type" content="article" />
<meta property="og:url" content="https://vvasuki.github.io/kAvyam/TIkA/padyam/kathAsaritsAgaraH/12/034/" /><meta property="article:section" content="TIkA" />



<meta itemprop="name" content="०३४">
<meta itemprop="description" content="ततः सोऽत्र सरस्तीरे कृतपारणसुस्थितः ।
मृगाङ्कदत्तस्तैः साकं सचिवैः स्वैरुपाविशत् ।। १
ततस्ते तदहः प्राप्ताश्चत्वारो निजमन्त्रिणः ।
तेनापृच्छ्यन्त विश्लेषकालवृत्तान्तमादरात् ।। २
अथ स व्याघ्रसेनाख्यस्तेषां मध्यात्तमब्रवीत् ।
देवास्मदीयवृत्तान्तं श्रूयतां वर्णयाम्यहम् ।। ३
यदा पारावताख्यस्य तस्य नागस्य शापतः ।
भवद्भ्यो दूरविभ्रष्टो जातोऽहं नष्टचेतनः ।। ४
तदा भ्रान्त्वाटवीं रात्रौ लब्धसंज्ञोऽप्यहं चिरात् ।
न दिशो न च पन्थानमपश्यं तमसा वृतः ।। ५
कृच्छ्राच्च दुःखदीर्घायां गतायां विरतिं निशि ।
उदिते भगवत्यर्के क्रमादाशाप्रकाशके ।। ६
अचिन्तयमहं हा धिक् क्व नु यातः स नः प्रभुः ।">

<meta itemprop="wordCount" content="4964">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="०३४"/>
<meta name="twitter:description" content="ततः सोऽत्र सरस्तीरे कृतपारणसुस्थितः ।
मृगाङ्कदत्तस्तैः साकं सचिवैः स्वैरुपाविशत् ।। १
ततस्ते तदहः प्राप्ताश्चत्वारो निजमन्त्रिणः ।
तेनापृच्छ्यन्त विश्लेषकालवृत्तान्तमादरात् ।। २
अथ स व्याघ्रसेनाख्यस्तेषां मध्यात्तमब्रवीत् ।
देवास्मदीयवृत्तान्तं श्रूयतां वर्णयाम्यहम् ।। ३
यदा पारावताख्यस्य तस्य नागस्य शापतः ।
भवद्भ्यो दूरविभ्रष्टो जातोऽहं नष्टचेतनः ।। ४
तदा भ्रान्त्वाटवीं रात्रौ लब्धसंज्ञोऽप्यहं चिरात् ।
न दिशो न च पन्थानमपश्यं तमसा वृतः ।। ५
कृच्छ्राच्च दुःखदीर्घायां गतायां विरतिं निशि ।
उदिते भगवत्यर्के क्रमादाशाप्रकाशके ।। ६
अचिन्तयमहं हा धिक् क्व नु यातः स नः प्रभुः ।"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/kathAsaritsAgaraH\/12\/034\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/kathAsaritsAgaraH\/12\/034.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kathAsaritsAgaraH/12/034/" />
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/TIkA/padyam/kathAsaritsAgaraH/12/034/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ०३४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०३४">०३४</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/TIkA/padyam/kathAsaritsAgaraH/12/034.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>ततः सोऽत्र सरस्तीरे कृतपारणसुस्थितः ।<br>
मृगाङ्कदत्तस्तैः साकं सचिवैः स्वैरुपाविशत् ।। १<br>
ततस्ते तदहः प्राप्ताश्चत्वारो निजमन्त्रिणः ।<br>
तेनापृच्छ्यन्त विश्लेषकालवृत्तान्तमादरात् ।। २<br>
अथ स व्याघ्रसेनाख्यस्तेषां मध्यात्तमब्रवीत् ।<br>
देवास्मदीयवृत्तान्तं श्रूयतां वर्णयाम्यहम् ।। ३<br>
यदा पारावताख्यस्य तस्य नागस्य शापतः ।<br>
भवद्भ्यो दूरविभ्रष्टो जातोऽहं नष्टचेतनः ।। ४<br>
तदा भ्रान्त्वाटवीं रात्रौ लब्धसंज्ञोऽप्यहं चिरात् ।<br>
न दिशो न च पन्थानमपश्यं तमसा वृतः ।। ५<br>
कृच्छ्राच्च दुःखदीर्घायां गतायां विरतिं निशि ।<br>
उदिते भगवत्यर्के क्रमादाशाप्रकाशके ।। ६<br>
अचिन्तयमहं हा धिक् क्व नु यातः स नः प्रभुः ।<br>
अस्मद्वियुक्तश्चैकाकी कथं सोऽत्र भविष्यति ।। ७<br>
कथं वा तमवाप्स्यामि कुत्रान्विष्यामि का गतिः ।<br>
वरमुज्जयिनीं यामि तन्न प्राप्येत जातु सः ।। ८<br>
सा शशाङ्कवतीहेतोर्गन्तव्या तस्य हि स्थिता ।<br>
इत्याशया शनैः प्रायामहमुज्जयिनीं प्रति ।।९<br>
गाहमानोऽथ कष्टां तामटवीं दुर्दशामिव ।<br>
दह्यमानोऽऽर्ककिरणैरग्निचूर्णोत्करैरिव ।। १०<br>
कथंचित्प्राप्तवानस्मि सरः फुल्लोत्पलेक्षणम् ।<br>
हंसादिमधुरारावैः संभाषणमिवाचरत् ।। ११<br>
प्रयुक्तवीचिहस्ताग्रं प्रसन्नविपुलाशयम् ।<br>
दर्शनादेव सर्वार्तिहरं सत्पुरुषं यथा ।। १२<br>
तत्र स्नात्वा च भुक्त्वा च बिसान्यापीय वारि च ।<br>
यावत्स्थितोस्मि तावत्त्रीनेतानद्राक्षमागतान् ।। १३<br>
दृढमुष्टिमथ स्थूलबाहुं मेघबलं तथा ।<br>
समेत्य च भवद्वार्ता मिथोऽस्माभिरपृच्छ्यत ।। १४<br>
अजानन्तश्च सर्वेऽपि वयं ते पापशङ्किनः ।<br>
अकार्ष्म देहत्यागाय मतिं त्वद्विरहासहाः ।। १५<br>
तावच्च तस्मिन्सरसि स्नातुं मुनिकुमारकः ।<br>
आगमद्दीर्घतपसः सुतो नाम्ना महातपाः ।। १६<br>
जटीकृतनिजज्वालो भूयोऽग्निरिव खाण्डवम् ।<br>
दिधक्षुराश्रितो ब्राह्मीं प्रज्वलंस्तेजसा तनुम् ।। १७<br>
कृष्णाजिनेन संवीतः सव्येनात्तकमण्डलुः ।<br>
दक्षिणेन करेणाक्षमालावलयमुद्वहन् ।। १८<br>
सहागतमृगैः शृङ्गप्रोत्खातस्नानमृत्तिकः ।<br>
युक्तः कतिपयैरन्यैः समानैर्मुनिपुत्रकैः ।। १९<br>
सोऽस्मानुपागाद्दृष्ट्वैव सरःप्रपतनोद्यतान् ।<br>
करुणार्द्रा हि सर्वस्य सन्तोऽकारणबान्धवाः ।। २०<br>
अवदच्च न कार्यं वः पापं कापुरुषोचितम् ।<br>
दुःखान्धा हि पतन्त्येव विपच्छ्वभ्रेषु कातराः ।। २१<br>
धीरास्तु दृष्टसन्मार्गा विवेकामलचक्षुषः ।<br>
न पतन्त्यवटे प्राप्यमवश्यं प्राप्नुवन्ति च ।। २२<br>
यूयं च भव्याकृतयः कल्याणं प्राप्स्यथ ध्रुवम् ।<br>
तद्ब्रूत किं नु दुःखं वो मानसं दूयते हि मे ।। २३<br>
एवमुक्तवते तस्मै मुनिपुत्राय तत्क्षणम् ।<br>
आमूलान्निजवृत्तान्तं सर्वं कथितवानहम् ।। २४<br>
ततस्तेन वयं तैस्तैर्वाक्यैरायतिदर्शिभिः ।<br>
संबोध्य सानुगेनापि देहत्यागान्निवर्तिता ।। २५<br>
अथ स्नात्वा ततो नातिदूरं स मुनिपुत्रकः ।<br>
अस्माननैषीदातिथ्यं विधित्सुः पितुराश्रमम् ।। २६<br>
तत्त्रोच्चशाखोर्ध्वभुजैर्वेदिकासूत्थितस्थितैः ।<br>
प्रारब्धतपसीवार्करश्मिपैः पादपैरपि ।। २७<br>
उपवेश्यैकदेशेऽस्मान्दत्तार्घ्यान्स मुनेः सुतः ।<br>
एकैकमाश्रमतरुं गत्वा भिक्षामयाचत ।। २८<br>
अपूर्यत क्षणात्तस्य फलैस्तेभ्यः स्वतश्च्युतैः ।<br>
भिक्षापात्रमथागात्तद्गृहीत्वा सोऽस्मदन्तिकम् ।। २९<br>
अदाच्च दिव्यास्वादानि तान्यस्मभ्यं फलानि सः ।<br>
यैर्भुक्तैरमृतेनेव तृप्ता जाता वयं तदा ।। ३०<br>
क्षीणेऽह्नि चाब्धौ पतिते सूर्ये ज्योतिर्भिरम्बरे ।<br>
तत्पातोच्छलितैरम्भःशीकरैरिव पूरिते ।। ३१<br>
तद्वैराग्यादिव प्राचीशैलशृङ्गतपोवनम् ।<br>
संवीतचन्द्रिकाधौतवल्कले शशिनि श्रिते ।। ३२<br>
एकस्थानोपविष्टानां कृताशेषस्वकर्मणाम् ।<br>
मुनीनामाश्रमे तत्र दर्शनाय गता वयम् ।। ३३<br>
प्रणिपत्योपविष्टाश्च कृतातिथ्यैः प्रियंवदैः ।<br>
कुतो यूयमिति क्षिप्रात्पृष्टाः स्मस्तैर्महर्षिभिः ।। ३४<br>
ततो मुनिकुमारेण तेन तेभ्यो निवेदितः ।<br>
तदाश्रमप्रवेशान्तो वृत्तान्तोऽस्मन्निबन्धनः ।। ३५<br>
अथास्मानत्र कण्वाख्यो ज्ञानी मुनिरभाषत ।<br>
किमेवं वीरपुरुषा अपि क्लैब्यं गताः स्थ भोः ।। ३६<br>
आपद्यभग्नधैर्यत्वं संपद्यनभिमानिता ।<br>
यदुत्साहस्य चात्यागस्तद्धि सत्पुरुषव्रतम् ।। ३७<br>
महान्तश्च महान्त्येव कृच्छ्राण्युत्तीर्य धैर्यतः ।<br>
महतोऽर्थान्समासाद्य महच्छब्दमवाप्नुवन् ।। ३८<br>
इयं सुन्दरसेनस्य तथा च श्रूयतां कथा ।<br>
यथा मन्दारवत्यर्थे क्लेशस्तेनान्वभूयत ।। ३९<br>
इत्युक्त्वा स मुनिः कण्वः सर्वेष्वत्र महर्षिषु ।<br>
अस्मासु चोपशृण्वत्सु कथामेतामवर्णयत् ।। ४०<br>
अस्त्यलंकृतकौबेरीदिङ्मुखो निषधाभिधः ।<br>
देशस्तत्रालका नाम बभूव नगरी पुरा ।। ४१<br>
यस्यां सदैव सर्वार्थसमृद्धिसुखितो जनः ।<br>
केवलं रत्नदीपानामासीच्छश्वदनिर्वृतिः ।। ४२<br>
तस्यामन्वर्थनामाभून्महासेनो महीपतिः ।<br>
शरजन्माद्भुताप्युग्रप्रतापप्लुष्टशात्रवः ।। ४३<br>
तस्य राज्ञो महामन्त्री गुणपालित इत्यभूत् ।<br>
शौर्यालयो महीभारवोढा शेष इवापरः ।। ४४<br>
तस्मिन्न्स्तभरस्यास्य सुखिनः क्षपितद्विषः ।<br>
देव्यां शशिप्रभाख्यायामुत्पेदे नृपतेः सुतः ।। ४५<br>
नाम्ना सुन्दरसेनो यः शिशुरेवाशिशुर्गुणैः ।<br>
शौर्यसौन्दर्यलक्ष्मीभ्यां स्वयंवरपतिर्वृतः ।। ४६<br>
तस्य राजसुतस्यात्र शूरास्तुल्यवयोगुणाः ।<br>
आ बाल्यात्सह संवृद्धा बभूवुः पञ्च मन्त्रिणः ।। ४७<br>
चण्डप्रभो भीमभुजस्तथा व्याघ्रपराक्रमः ।<br>
वीरो विक्रमशक्तिश्च दृढबुद्धिश्च पञ्चमः ।। ४८<br>
ते च सर्वे महासत्त्वा बलबुद्धिसमन्विताः ।<br>
कुलीनाः स्वामिभक्ताश्च रुतज्ञा अपि पक्षिणाम् ।। ४९<br>
तैः समं स उवासात्र राजपुत्रः पितुर्गृहे ।<br>
अनुरूपां विना भार्यां तरुणोऽप्यपरिग्रहः ।। ५०<br>
अनम्राक्रमणं शौर्यं धनं निजभुजार्जितम् ।<br>
भार्या रूपानुरूपा च पुरुषस्येह पूज्यते ।। ५१<br>
अन्यथा तु किमेतेन त्रयेणापीत्यचिन्तयत् ।<br>
स च सुन्दरसेनोऽथ वीरस्तैः सचिवैः सह ।। ५२<br>
एकदा चान्वितः सैन्यैर्वयस्यैस्तैश्च पञ्चभिः ।<br>
निर्ययौ मृगयाहेतोर्नगर्याः स नृपात्मजः ।। ५३<br>
निर्यातं च ददर्शैतं दूरदेशान्तरागता ।<br>
कापि कात्यायनी नाम प्रौढा प्रव्राजिकोत्तमा ।। ५४<br>
अरोहिणीकश्चन्द्रोऽयं किं वाप्यरतिकः स्मरः ।<br>
इति चामानुषं वीक्ष्य तद्रूपं सा व्यचिन्तयत् ।। ५५<br>
बुद्ध्वा च राजपुत्रं तं पृष्टात्तत्परिवारतः ।<br>
धातुः सा सर्गवैचित्र्यं प्रशंसन्ती विसिस्मिये ।। ५६<br>
अथारात्तारदीर्घेण राजपुत्रं स्वरेण तम् ।<br>
कुमार विजयस्वेति वदन्ती प्रणनाम सा ।। ५७<br>
सोऽपि सुन्दरसेनस्तदनाकर्ण्यैव तत्क्षणम् ।<br>
ययौ स्वसचिवारब्धकथाव्यग्रेण चेतसा ।। ५८<br>
अथोच्चैः श्रावयन्ती तं सा क्रुद्धोवाच तापसी ।<br>
न शृणोष्याशिषं कस्माद्राजपुत्र ममाप्यहो ।। ५९<br>
कस्याहं नार्चिता पृथ्व्यां राज्ञो राजसुतस्य वा ।<br>
एवमेव च दर्पोऽयं यदि ते यौवनादिभिः ।। ६०<br>
तन्मन्दारवतीं कन्यां हंसद्वीपेश्वरात्मजाम् ।<br>
जगल्ललामभूतां च भार्यात्वेन त्वमाप्स्यसि ।। ६१<br>
ततो मन्ये महेन्द्रादेरपि श्रोष्यसि न ध्रुवम् ।<br>
मदावलेपाद्वचनं के वराकास्तु मानुषाः ।। ६२<br>
एवमुक्तवतीं श्रुत्वा तामाहूय सकौतुकः ।<br>
प्रह्वः सुन्दरसेनोऽसौ क्षमयामास तापसीम् ।। ६३<br>
प्रजिघाय च भृत्यानां हस्ते विश्रमणाय सः ।<br>
गृहं विक्रमशक्तेस्तां प्रष्टुकामः स्वमन्त्रिणः ।। ६४<br>
ततो गत्वा कृताखेटः प्रत्यागत्य कृताह्निकः ।<br>
तामानाय्य स पप्रच्छ कुमारो भुक्तभोजनाम् ।। ६५<br>
भगवत्युच्यतां कैषा त्वयाद्य परिकीर्तिता ।<br>
कन्या मन्दारवत्याख्या परं कौतूहलं हि नः ।। ६६<br>
तच्छ्रुत्वा तापसी सा तमुवाच शृणु वच्म्यदः ।<br>
तीर्थादिहेतोः सद्वीपां भ्रमामि पृथिवीमिमाम् ।। ६७<br>
भ्रमन्ती प्राप्तवत्यस्मि हंसद्वीपं प्रसङ्गतः ।<br>
तत्र मन्दारदेवस्य राज्ञो दृष्टा मया सुता ।। ६८<br>
देवपुत्रोपभोगार्हा दृश्या नापुण्यकर्मभिः ।<br>
या मन्दारवतीत्याख्यां धत्ते श्रीरिव नान्दनी ।। ६९<br>
बिभ्रती हारिणीं मूर्तिं दर्शनोद्दीपितस्मरा ।<br>
धात्रा सुधामयी सृष्टा या चान्येवैन्दवी तनुः ।। ७०<br>
तस्या रूपेण सदृशो नास्त्येवान्यत्र भूतले ।<br>
जानेऽनुहरति त्वेको भवांस्तद्रूपसंपदम् ।। ७१<br>
यैः सा न दृष्टा विफले तेषां नेत्रे च जन्म च ।<br>
इति श्रुत्वा च तापस्या मुखाद्राजसुतोऽब्रवीत् ।। ७२<br>
तस्यास्तत्तादृशं रूपं पश्यामोऽम्ब वयं कथम् ।<br>
एतत्तद्वचनं श्रुत्वा सापि प्रव्राजिकाभ्यधात् ।। ७३<br>
अहं चित्रपटे तां च तत्काललिखितां रसात् ।<br>
वहे वल्गुलिकान्तःस्थां कौतुकं यदि दृश्यताम् ।। ७४<br>
एवमुक्तवती तस्मै तुष्टाय नृपसूनवे ।<br>
कृष्ट्वा वल्गुलिकातः सा चित्रस्थां तामदर्शयत् ।। ७५<br>
सोऽपि सुन्दरसेनस्तां कन्यां चित्रगतामपि ।<br>
विचित्ररूपामानन्दनिःस्पन्दं प्रविलोकयन् ।। ७६<br>
रोमाञ्चकण्टकचितैरङ्गैरास्ते स्म तत्क्षणम् ।<br>
कीलितः पुष्पचापस्य बाणैरिव निरन्तरैः ।। ७७<br>
शनैरशृण्वन्नवदन्नपश्यंश्चैव किंचन ।<br>
तन्मयीभूय चित्रस्य इव सोऽप्यभवच्चिरम् ।। ७८<br>
तद्दृष्ट्वा मन्त्रिणस्तस्य जगदुस्तां तपस्विनीम् ।<br>
आर्ये सुन्दरसेनं त्वं देवमत्र पटे लिख ।। ७९<br>
सदृशालेख्यविज्ञानं तावद्वीक्षामहे तव ।<br>
तच्छ्रुत्वैव लिलेखैतं कुमारं सा क्षणात्पटे ।। ८०<br>
तं चातिसदृशं दृष्ट्वा सर्वेऽप्यत्रैवमब्रुवन् ।<br>
नास्त्यालेख्यविसंवादो भगवत्या मनागिति ।। ८१<br>
अयं कुमार एवेति चित्रेऽस्मिञ्जायते हि धीः ।<br>
तन्मन्दारवतीदेवीरूपं नात्र विसंवदेत् ।। ८२<br>
इत्युक्तवत्सु सचिवेष्वात्तचित्रपटद्वयः ।<br>
प्रीतः सुन्दरसेनस्तां पूजयामास तापसीम् ।। ८३<br>
विसृज्य च यथार्हं तामेकस्थानानिवासिनीम् ।<br>
विवेशाभ्यन्तरगृहं कान्ताचित्रपटं वहन् ।। ८४<br>
किं मुखं किमु कान्त्यास्याः क्षालिताङ्कमलः शशी ।<br>
राज्याभिषेककलशौ स्मरस्यैतावुत स्तनौ ।। ८५<br>
लहर्यो रूपजलधेः किमेतास्त्रिवलीलताः ।<br>
नितम्बः किमयं किं वा विलासशयनं रतेः ।। ८६<br>
इति चित्रगतां तत्र प्रत्यङ्गं तां विभावयन् ।<br>
स मन्दारवतीं तस्थौ निपत्य शयनीयके ।। ८७<br>
तथैव चान्वहं तिष्ठन्नाहारादिपराङ्मुखः ।<br>
स्मरज्वरभराक्रान्तः सोऽल्पैरेवाभवद्दिनैः ।। ८८<br>
तद्बुद्ध्वागत्य पितरौ तस्य पप्रच्छतुः सखीन् ।<br>
शशिप्रभामहासेनौ स्वैरमस्वास्थ्यकारणम् ।। ८९<br>
तद्वयस्याश्च ते ताभ्यां तथा सर्वं तदब्रुवन् ।<br>
यथात्र हेतुतां प्राप्ता हंसद्वीपनृपात्मजा ।। ९०<br>
ततः सुन्दरसेनं तं महासेनो जगाद सः ।<br>
पुत्र किं गूह्यते स्थाने खल्वभिष्वङ्ग एष ते ।। ९१<br>
कन्यारत्नं हि मन्दारवती योग्या तवैव सा ।<br>
मित्त्रं मन्दारदेवश्च परमं तत्पिता मम ।। ३१<br>
तद्दूतसाध्ये युक्ते च कास्मिन्नर्थे कदर्थना ।<br>
एवं तमुक्त्वा संमन्त्र्य कन्यां तां तस्य याचितुम् ।। ९३<br>
राज्ञो मन्दारदेवस्य हंसद्वीपं विसृष्टवान् ।<br>
दूतं सुरतदेवाख्यं स महासेनभूपतिः ।। ९४<br>
ददौ सुन्दरसेनं तं तापस्या लिखितं तया ।<br>
हस्ते चित्रपटे तस्य रूपोत्कर्षप्रकाशकम् ।। ९५<br>
स दूतश्चतुरं गत्वा प्राप्याम्बुधितदे पुरम् ।<br>
महेन्द्रादित्यनृपतेः शशाङ्कपुरसंज्ञकम् ।। ९६<br>
सोऽपि सुन्दरसेनस्तदनाकर्ण्यैव तत्क्षणम् ।<br>
ययौ स्वसचिवारब्धकथाव्यग्रेण चेतसा ।। ५८<br>
अथोच्चैः श्रावयन्ती तं सा क्रुद्धोवाच तापसी ।<br>
न शृणोष्याशिषं कस्माद्राजपुत्र ममाप्यहो ।। ५९<br>
कस्याहं नार्चिता पृथ्व्यां राज्ञो राजसुतस्य वा ।<br>
एवमेव च दर्पोऽयं यदि ते यौवनादिभिः ।। ६०<br>
तन्मन्दारवतीं कन्यां हंसद्वीपेश्वरात्मजाम् ।<br>
जगल्ललामभूतां च भार्यात्वेन त्वमाप्स्यसि ।। ६१<br>
ततो मन्ये महेन्द्रादेरपि श्रोष्यसि न ब्रुवम् ।<br>
मदावलेपाद्वचनं के वराकास्तु मानुषाः ।। ६२<br>
एवमुक्तवतीं श्रुत्वा तामाहूय सकौतुकः ।<br>
प्रह्वः सुन्दरसेनोऽसौ क्षमयामास तापसीम् ।। ६३<br>
प्रजिघाय च भृत्यानां हस्ते विश्रमणाय सः ।<br>
गृह विक्रमशक्तेस्तां प्रष्टुकामः स्वमन्त्रिणः ।। ६४<br>
ततो गत्वा कृताखेटः प्रत्यागत्य कृताह्निकः ।<br>
तामानाय्य स पप्रच्छ कुमारो भुक्तभोजनाम् ।। ६५<br>
भगवत्युच्यतां कैषा त्वयाद्य परिकीर्तिता ।<br>
कन्या मन्दारवत्याख्या परं कौतूहलं हि नः ।। ६६<br>
तच्छ्रुत्वा तापसी सा तमुवाच &lsquo;वृणु वच्म्यदः ।<br>
तीर्थादिहेतोः सद्वीपां भ्रमामि पृथिवीमिमाम् ।। ६७<br>
भ्रमन्ती प्राप्तवत्यस्मि हंसद्वीपं प्रसङ्गतः ।<br>
तत्र मन्दारदेवस्य राज्ञो दृष्टा मया सुता ।। ६८<br>
देवपुत्रोपभोगार्हा दृश्या नापुण्यकर्मभिः ।<br>
या मन्दारवतीत्याख्यां धत्ते श्रीरिव नान्दनी ।। ६९<br>
बिभ्रती हारिणीं मूर्तिं दर्शनोद्दीपितस्मरा ।<br>
धात्रा सुधामयी सृष्टा या चान्येवैन्दवी तनुः ।। ७०<br>
तस्या रूपेण सदृशो नास्त्येवान्यत्र भूतले ।<br>
जानेऽनुहरति त्वेको भवांस्तद्रूपसंपदम् ।। ७१<br>
यैः सा न दृष्टा विफले तेषां नेत्रे च जन्म च ।<br>
इति श्रुत्वा च तापस्या मुखाद्राजसुतोऽब्रवीत् ।। ७२<br>
तस्यास्तत्तादृशं रूपं पश्यामोऽम्ब वयं कथम् ।<br>
एतत्तद्वचनं श्रुत्वा सापि प्रव्राजिकाभ्यधात् ।। ७३<br>
अहं चित्रपटे तां च तत्काललिखितां रसात् ।<br>
वहे वल्गुलिकान्तःस्थां कौतुकं यदि दृश्यताम् ।। ७४<br>
एवमुक्तवती तस्मै तुष्टाय नृपसूनवे ।<br>
कृष्ट्वा वल्गुलिकातः सा चित्रस्थां तामदर्शयत् ।। ७५<br>
सोऽपि सुन्दरसेनस्तां कन्यां चित्रगतामपि ।<br>
विचित्ररूपामानन्दनिःस्पन्दं प्रविलोकयन् ।। ७६<br>
रोमाञ्चकण्टकचितैरङ्गैरास्ते स्म तत्क्षणम् ।<br>
कीलितः पुष्पचापस्य बाणैरिव निरन्तरैः ।। ७७<br>
शनैरशृण्वन्नवदन्नपश्यंश्चैव किंचन ।<br>
तन्मयीभूय चित्रस्य इव सोऽप्यभवच्चिरम् ।। ७८<br>
तद्दृष्ट्वा मन्त्रिणस्तस्य जगदुस्तां तपस्विनीम् ।<br>
आर्ये सुन्दरसेनं त्वं देवमत्र पटे लिख ।। ७९<br>
सदृशालेख्यविज्ञानं तावद्वीक्षामहे तव ।<br>
तच्छ्रुत्वैव लिलेरवैत कुमारं सा क्षणात्पटे ।। ८०<br>
त चातिसदृशं दृष्ट्वा सर्वेऽप्यत्रैवमब्रुवन् ।<br>
नास्त्यालेख्यविसंवादो भगवत्या मनागिति ।। ८१<br>
अयं कुमार एवेति चित्रेऽस्मिञ्जायते हि धीः ।<br>
तन्मन्दारवतीदेवीरूपं नात्र विसंवदेत् ।। ८२<br>
इत्युक्तवत्सु सचिवेष्वात्तचित्रपटद्वयः ।<br>
प्रीतः सुन्दरसेनस्तां पूजयामास तापसीम् ।। ८३<br>
विसृज्य च यथार्हं तामेकस्थानानिवासिनीम् ।<br>
विवेशाभ्यन्तरगृहं कान्ताचित्रपटं वहन् ।। ८४<br>
किं मुखं किमु कान्त्यास्याः क्षालिताङ्कमलः शशी ।<br>
राज्याभिषेककलशौ स्मरस्यैतावुत स्तनौ ।। ८५<br>
लहर्यो रूपजलधेः किमेतास्त्रिवलीलताः ।<br>
नितम्बः किमयं किं वा विलासशयनं रतेः ।। ८६<br>
इति चित्रगतां तत्र प्रत्यङ्गं तां विभावयन् ।<br>
स मन्दारवती तस्थौ निपत्य शयनीयके ।। ८७<br>
तथैब चान्वहं तिष्ठन्नाहारादिपराढ्यखः ।<br>
स्मरज्वरभराक्रान्तः सोऽल्पैरेवाभवद्दिनैः ।। ८८<br>
तद्बुद्ध्वागत्य पितरौ तस्य पप्रच्छतुः सखीन् ।<br>
शशिप्रभामहासेनौ स्वैरमस्वास्थ्यकारणम् ।। ८९<br>
तद्वयस्याश्च ते ताभ्यां तथा सर्वं तदब्रुवन् ।<br>
यथात्र हेतुतां प्राप्ता हंसद्वीपनृपात्मजा ।। ९०<br>
ततः सुन्दरसेनं तं महासेनो जगाद सः ।<br>
पुत्र किं गूह्यते स्थाने खल्वभिष्वङ्ग एष ते ।। ९१<br>
कन्यारत्नं हि मन्दारवती योग्या तवैव सा ।<br>
मित्त्रं मन्दारदेवश्च परमं तत्पिता मम ।। ९२<br>
तदूतसाध्ये युक्ते च कास्मिन्नर्थे कदर्थना ।<br>
एवं तमुक्त्वा संमन्त्र्य कन्यां तां तस्य याचितुम् ।। ९३<br>
राज्ञो मन्दारदेवस्य हंसद्वीपं विसृष्टवान् ।<br>
दूतं सुरतदेवाख्यं स महासेनभूपतिः ।। ९४<br>
ददौ सुन्दरसेनं तं तापस्या लिखितं तया ।<br>
हस्ते चित्रपटे तस्य रूपोत्कर्षप्रकाशकम् ।। ९५<br>
स दूतश्चतुरं गत्वा प्राप्याम्बुधितटे पुरम् ।<br>
महेन्द्रादित्यनृपतेः शशाङ्कपुरसंज्ञकम् ।। ९६<br>
तत: प्रवहणारूढो हंसद्वीपमवाप तत् ।<br>
दिनैर्मन्दारदेवस्य नृपतेस्तस्य मन्दिरम् ।। ९७<br>
द्वाःस्थैरावेदितस्तत्र प्रविश्यान्तर्विलोक्य सः ।<br>
यथावृत्तं नृपं दूतो दत्तकोशलिकोऽभ्यधात् ॥ ९८<br>
संदिष्टं ते महाराज महासेनेन भूभुजा ।<br>
देहि सुन्दरसेनाय मत्पुत्राय निजां सुताम् । ९९<br>
पटे च लिखिता सा हि काल्यायन्यभिधानया ।<br>
तापस्या कन्यकारत्नमित्यानीयेह दर्शिता । १० ०<br>
रूपानुरूप्याच्चास्माभिर्जातेच्छैर्लिखितं पटे ।<br>
रूपं सुन्दरसेनस्याप्यत्र प्रहितमीक्ष्यताम् । १० १<br>
एष चासदृशो रूपे भार्यां स्वसदृशीं विना ।<br>
नेच्छत्युद्वाहमेका च त्वत्सुतास्यानुकारिणी ॥ १०२<br>
इति संदिश्य हस्ते मे पटो राज्ञायमर्पितः ।<br>
दृश्यतां युज्यतां देव मधुना माधवी लता ॥ १०३<br>
एतद्दूतवचः श्रुत्वा हर्षादानाययन्नृपः ।<br>
सुप्तां स मन्दारवतीं देवीं तस्याश्च मातरम् । १०४<br>
ताभ्याँ सह तमुद्धाट्य दृष्ट्वा चित्रपटं च सः ।<br>
तुल्यो मद्दुहितुः पृथ्व्यां नास्तीत्येतन्मदं जहौ ॥ १०५<br>
जगाद चामुना राजपुत्रेण यदि युज्यते ।<br>
तदस्या रूपनिर्माणं सुताया: सफलं मम । १०६<br>
अनेन रहिता ह्येषा राजते नानयाप्यसौ ।<br>
का ह्यब्जिनी विना हंसं कश्च हंसोऽब्जिनीं विना ॥ १०७<br>
इति राज्ञोदिते राज्ञ्यां श्रद्धावत्यामतीव च ।<br>
सा मन्दारवती जज्ञे सद्यो मदनमोहिता । १०८<br>
तस्थौ चित्रपटन्यस्तनिश्चलोत्फुल्ललोचना ।<br>
अधिष्ठितेव सुप्तेव विनिद्रा लिखितेव च । १०९<br>
ततो मन्दारदेवस्तां सुतां दृष्ट्वा तथाविधाम् ।<br>
अङ्गीकृत्यैव तद्दानं स तं दूतमपूजयत् ॥ ११०<br>
अन्येद्युः प्राहिणोत्तं च प्रतिदूतं च स स्वकम् ।<br>
विप्रं कुमारदत्ताख्यं महासेननृपं प्रति ॥ १११<br>
जगाद चोभावपि तौ गत्वा तमलकेश्वरम् ।<br>
मम वाक्यान्महासेनं राजानं वदतं द्रुतम्। ११२<br>
सौहार्देन मया तावत्कन्या दत्ता तदुच्यताम् ।<br>
त्वत्पुत्रः किमिहायातु किं कन्यात्र प्रहीयताम् ॥ ११३<br>
इति राज्ञोक्तसंदेशौ ततः प्रवहणेन तौ ।<br>
सह प्रययतुर्दूतावब्धिमार्गेण सत्वरम् ॥ ११४<br>
शशाङ्कपुरमासाद्य ततः स्थलपथेन तौ ।<br>
प्रापतुस्तां पुरीमृद्धामलकामलकामिव । ११५<br>
उपेत्य राजसद्माथ प्रविश्य च यथोचितम् ।<br>
कृतादरं महासेनं राजानं तावपश्यताम् । ११६<br>
तं च मन्दारदेवोक्तं प्रतिसंदेशमूचतुः ।<br>
राज्ञे तस्मै स च श्रुत्वा तुष्टस्तौ द्वावपूजयत् । ११७<br>
पृष्ट्वा च कन्याजन्मर्क्षं तस्मात्तत्पितृदूततः ।<br>
लग्नं विवाहे पप्रच्छ सूनोः स गणकान्नृपः ॥ ११८<br>
ते च मासत्रये शुक्लपञ्चम्यां मासि कार्तिके ।<br>
लग्नं तस्मै वदन्ति स्म शुभं वध्वा वरस्य च ॥ ११९<br>
तस्मिंल्लग्ने विवाहं च सूनोश्च प्रेषणं तदा ।<br>
तस्मै मन्दारदेवाय संदिदेशालकापतिः । १२०<br>
हस्ते कुमारदत्तस्य तद्दूतस्यापरस्य च ।<br>
चन्द्रस्वाम्यभिधानस्य स्वस्य लेखेऽभिलिख्य सः ॥ १२१<br>
तौ च दूतौ ततो गत्वा लेखं दत्त्वा तथैव च ।<br>
हंसद्वीपेश्वरस्याग्रे तस्य सर्वं शशंसतुः ॥ १२२<br>
सोऽपि राजा तथेत्युक्त्वा चन्द्रस्वामिनमर्चतम् ।<br>
व्यसृजत्तं महासेनदूतं स्वस्वामिनोऽन्तिकम् ॥ १२३<br>
प्रत्यागतेऽलकां तस्मिन्नुक्तकार्यविनिश्चये ।<br>
लग्नप्रतीक्षास्ते तस्थुः सर्वेऽप्युभयपक्षयोः ॥ १२४<br>
तावच्च हंसद्वीपे सा प्राक्चित्रपटदर्शनात् ।<br>
जातानुरागा मन्दारवती तं चिरभाविनम् ॥ १२५<br>
विवाहलग्नं बुद्ध्वा तं तावत्कालक्रमासहा।<br>
प्रेयस्यत्युत्सुका गाढं संतेपे मदनाग्निना । १२६<br>
अङ्गारवर्षमङ्गे च चन्दनैरपि लेपनम् ।<br>
पद्मिनीपत्रशय्यापि संतप्तसिकतास्तरः ॥ १२७<br>
दीप्तदावानलशिखाः सुधांशोरपि रश्मयः ।<br>
तस्याः सुन्दरसेनोत्कचेतसो बत जज्ञिरे ॥ १२८<br>
मौनस्था वर्जिताहारा विरहव्रतमाश्रिता ।<br>
आकुलाप्तसखीपृष्टा कृच्छ्रादेवमुवाच सा । १२९<br>
सखि दूरे विवाहो मे न च शक्नोमि तं विना ।<br>
वरं प्रतीक्षितुं कालमलकाधिपते: सुतम् ॥ १३०<br>
दूरो देशश्च कालश्च विचित्रा च गतिर्विधेः ।<br>
तदत्र मध्ये को वेति किं कस्येह भविष्यति । १३१<br>
तन्मे मर्तव्यमेवेति वदन्ती विरहातुरा ।<br>
जगाम मन्दारवती सद्यः सा विषमां दशाम् ॥ १३२<br>
तद्बुद्ध्वा तत्सखीवक्त्रात्तां च दृष्ट्वा तथाविधाम् ।<br>
सभार्यो मंत्रयामास तत्पिता सह मन्त्रिभिः ॥ १३३<br>
राजा स मित्रमस्माकं महासेनोऽलकापतिः ।<br>
एषा च मन्दारवती कालं सोढुमिहाक्षमा । १३४<br>
तत्का त्रपा यथा चास्तु तत्रैव प्रेष्यतामियम् ।<br>
कान्तान्तिकस्था धृत्या हि कालक्षेपं सहिष्यते ॥ १३५<br>
इत्यालोच्य समाश्वास्य तां मन्दारवतीं सुताम् ।<br>
आरोप्य च प्रवहणे सधनां सपरिच्छदाम् ।। १३६<br>
शुभेऽहनि ततो हंसद्वीपादम्बुधिवर्त्मना ।<br>
विवाहहेतोर्विधिवज्जननीकृतमङ्गलाम् ।। १३७<br>
विनीतमतिनामानं सह दत्त्वा स्वमन्त्रिणम् ।<br>
राजा मन्दारदेवोऽसौ विससर्जालकां प्रति ।। १३८<br>
ततो दिनानि कतिचिद्यावत्प्रवहणेन सा ।<br>
प्रयाति मन्दारवती राजपुत्री महोदधौ ।। १३९<br>
अकस्मात्तावदुत्तस्थौ गर्जञ्जलदतस्करः ।<br>
सशूत्कारमरुद्घोरमुक्तधाराशरोत्करः ।। १४०<br>
क्षणाच्च दूरमाकृष्य विधिनेव बलीयसा ।<br>
वातेन तस्या वहनं हन्यमानमभज्यत ।। १४१<br>
मग्ने तस्मिन्परीवारे विनीतमतिना सह ।<br>
ममज्ज तस्याः सकलं भाण्डागारं महोदधौ ।। १४२<br>
सा त्वब्धिना राजपुत्री जीवन्त्येवोर्मिबाहुना ।<br>
उत्क्षिप्य नीत्वा निकटे क्षिप्ता वेलावने तदा ।। १४३<br>
क्वाब्धौ पातः क्व चात्युच्चेनोर्मिणा प्रापणं वने ।<br>
भवितव्यस्य नासाध्यं दृश्यते बत दृश्यताम् ।। १४४<br>
ततः सा तादृशी त्रस्तविह्वला विजने वने ।<br>
दृष्ट्वैकाकिनमात्मानं दुःखाब्धावपतत्पुनः ।। १४५<br>
क्व प्रस्थितास्मि क्व प्राप्ता क्व च मे स परिच्छदः ।<br>
क्व विनीतमतिर्वृत्तमकस्मात्किमिदं मम ।। १४६<br>
मन्दभाग्या क्व गच्छामि हा हतास्मि करोमि किम् ।<br>
उत्तारिता हतविधे किमहं जलधेस्त्वया ।। १४७<br>
हा तात हाम्ब हा हार्यपुत्र पुत्रालकापतेः ।<br>
त्वामप्राप्य विपद्येऽहं पश्य किं त्रायसे न माम् ।। १४८<br>
इत्यादि विलपन्ती च सा मन्दारवती भृशम् ।<br>
प्ररुरोदाश्रुभिश्छिन्नहारमुक्ताफलोपमैः ।। १४९<br>
तावच्च नातिदूरस्थात्तत्राश्रमपदान्मुनिः ।<br>
आजगाम मतङ्गाख्यः स्नातुं जलनिधेर्जले ।। १५०<br>
स बालब्रह्मचारिण्या दुहित्रा यमुनाख्यया ।<br>
अन्वितस्तमृषिस्तस्याः शुश्राव रुदितध्वनिम् ।। १५१<br>
उपेत्य कृपया तां च ददर्श तनयायुतः ।<br>
यूथभ्रष्टामिव मृगीं दिक्षु क्षिप्तार्तलोचनाम् ।। १५२<br>
का त्वं वनेऽत्र ते प्राप्तिः कथं कस्माच्च रोदिषि ।<br>
इति तां च स पप्रच्छ महर्षिः स्निग्धया गिरा ।। १५३<br>
ततस्तं सकृपं दृष्ट्वा सा मन्दारवती शनैः ।<br>
आश्वास्याकथयत्तस्मै स्ववृत्तान्तं त्रपानता ।। १५४<br>
अथ स प्रणिधायैतां मतङ्गमुनिरब्रवीत् ।<br>
राजपुत्रि विषादेन कृतं धृतिमवाप्नुहि ।। १५५<br>
शिरीषपेशलाङ्गीं त्वां बाधते क्लेशविप्लवः ।<br>
अपेक्षन्ते हि विपदः किं पेलवमपेलवम् ।। १५६<br>
भवती त्वचिरादेव पतिं प्राप्स्यत्यभीप्सितम् ।<br>
तदागच्छाश्रमं तावन्नातिदूरमितो मम ।। १५७<br>
तत्रानया मत्सुतया सहास्स्व स्वगृहे यथा ।<br>
&hellip;&hellip;.. &hellip;. ।। १५८<br>
इति तां स समाश्वास्य कृत्वा स्नानं महामुनिः ।<br>
निनाय मन्दारवतीमाश्रमं स्वं सुतान्वितः ।। १५९<br>
तत्र सा संयता तस्थौ भर्तृसंगमकाङ्क्षिणी ।<br>
परिचर्याविनोदेन तस्यर्षेस्तत्सुतान्विता ।। १६०<br>
अत्रान्तरे चालकायां दिनानि गणयन्सदा ।<br>
तस्यां स मन्दारवतीविवाहदिवसोन्मुखः ।। १६१<br>
कालं सुन्दरसेनोऽपि चिरोत्कण्ठाकृशो नयन् ।<br>
आसीदाश्वास्यमानः स्वैर्मित्त्रैश्चण्डप्रभादिभिः ।। १६२<br>
क्रमाच्च लग्नदिवसे प्रत्यासन्ने पिता नृपः ।<br>
तस्य यात्रासमारम्भं हंसद्वीपं प्रति व्यधात् ।। १६३<br>
शुभेऽह्नि च ततः प्रायात्कृतप्रस्थानमङ्गलः ।<br>
सैन्यैः सुन्दरसेनः क्ष्मा कम्पयन्त नृपात्मजः ।। १६४<br>
गच्छन्क्रमेण च प्राप तुष्टः स्वसचिवान्वितः ।<br>
तीराभरणमम्भोधेः स शशाङ्कपुरं पुरम् ।। १६५<br>
तत्र प्रत्युद्गतो राज्ञा प्रश्रयावनतेन सः ।<br>
बुद्ध्वा महेन्द्रादित्येन प्रविवेशानुगैः सह ।। १६६<br>
वात्यायमानरूपश्रीः पौरस्त्रीपद्मिनीवने ।<br>
समाससाद चारूढवारणो राजमन्दिरम् ।। १६७<br>
तत्रोपचरितस्तेन महेन्द्रादित्यभूभुजा ।<br>
प्रतिपन्नानुयात्रेण स विशश्राम तद्दिनम् ।। १६८<br>
अपि वारिधिमुत्तीर्य तामहं प्राप्नुयां प्रियाम् ।<br>
नवोढासुलभप्रेमलज्जासाध्वसशीलिनीम् ।। १६९<br>
आलिङ्ग्यमानां मा मेति लपन्तीं शृणुयां च ताम् ।<br>
इत्यादिभिरनैषीत्तां यामिनीं स मनोरथैः ।। १७०<br>
प्रातश्चात्रैव नगरे स्थापयित्वा स्वसैनिकम् ।<br>
महेन्द्रादित्यसहितः कूलं वारिनिधेर्ययौ ।। १७१<br>
तत्र तेन सम राज्ञा स्वयं प्रवहणं महत् ।<br>
आरुरोहैकमन्नाम्बुपूर्णं स्वसचिवैर्युतः ।। १७२<br>
द्वितीयस्मिन्प्रवहणे राजपुत्रः परिच्छदम् ।<br>
अवश्यनेयं संक्षिप्तं समारोपितवांश्च सः ।। १७३<br>
ततो मुक्ते प्रवहणे चलवातपटध्वजे ।<br>
अभिप्रययतुस्ते द्वे दिशं दक्षिणपश्चिमाम् ।। १७४<br>
द्वित्रेष्वहःसु यातेषु गच्छतोश्चाम्बुधौ तयोः ।<br>
अकस्मादुदभूत्तत्र महानुत्पातमारुतः ।। १७५<br>
अहो वायुरपूर्वोऽयमित्याश्चर्यवशादिव ।<br>
व्याघूर्णन्ते स्म जलधेस्तटेषु वनराजयः ।। १७६<br>
व्यत्यस्ताश्च मुहुर्वातादधरोत्तरतां ययुः ।<br>
वारिधेर्वारिनिचया भावाः कालक्रमादिव ।। १७७<br>
आक्रन्देन समं दत्ते रत्नैरर्घे महाब्धये ।<br>
प्रयत्नेन सहापास्ते कर्णधारैर्मरुत्पटे ।। १७८<br>
मुक्तासु जीविताशाभिः सह सर्वैः ससंभ्रमैः ।<br>
शिलासु शृङ्खलाबद्धास्वतिगुर्वीषु सर्वतः ।। १७९<br>
तरङ्गोत्क्षिप्तविक्षिप्ते नागबन्धैरिवाम्बुधौ ।<br>
प्रभ्रेमतुः प्रवहणे प्रयुद्ध इव ते उभे ।। १८०<br>
ततः सुन्दरसेनस्तद्दृष्ट्वा धैर्यादिवासनात् ।<br>
चलितस्तमुवाचेदं महेन्द्रादित्यभूपतिम् ।। १८१<br>
ममापुण्यैरकाण्डे वः प्रलयोऽयमुपस्थितः ।<br>
तन्न शक्नोम्यहं द्रष्टुं क्षिपाम्यात्मानमम्बुधौ ।। १८२<br>
इत्युक्त्वा स्वोत्तरीयेण बद्ध्वा परिकरं द्रुतम् ।<br>
स राजपुत्रो जलधौ तत्रात्मानमपातयत् ।। १८३<br>
तद्दृष्ट्वा तद्वयस्यास्ते पञ्च चण्डप्रभादयः ।<br>
महेन्द्रादित्यसहितास्तत्रैवात्मानमक्षिपन् ।। १८४<br>
बाहुभ्यां च तरन्तस्ते नदीनां गतसंभ्रमाः ।<br>
सर्वेऽपीतस्ततो जग्मुर्विक्षिप्ता वीचिवेगतः ।। १८५<br>
क्षणाच्च शान्ते पवने निःशब्दस्तिमितोऽम्बुधिः ।<br>
ददौ प्रशान्तकोपस्य सज्जनस्य समानताम् ।। १८६<br>
तावच्च वातेन कुतोऽप्यानीतां यानपात्रिकाम् ।<br>
प्राप सुन्दरसेनोऽत्र सहितो दृढबुद्धिना ।। १८७<br>
तामारुरोह चैकेन समं तेन स्वमन्त्रिणा ।<br>
स जीवितप्रमययोरन्तर्दोलामिवापराम् ।। १८८<br>
ततो दिशमजानानः पयोमयमिवाखिलम् ।<br>
प्रभ्रष्टपौरुषः पश्यन्देवताशरणस्तदा ।। १८९<br>
नावा मन्दानुकूलेन दैवेनेव नभस्वता ।<br>
संप्रेर्यमाणया तीरं प्रापितोऽभूत्त्रिभिर्दिनैः ।। १९०<br>
ततस्तीरविलग्नायां तस्यामात्मद्वितीयकः ।<br>
स्थलं च जीविताशां च सममध्यारुरोह सः ।। १९१<br>
तत्रस्थश्च समाश्वस्य दृढबुद्धिमभाषत ।<br>
उत्तीर्णोऽप्यम्बुधेरस्मि पातालादप्यधो गतः ।। १९२<br>
यतो विक्रमशक्तिं तं तं च व्याघ्रपराक्रमम् ।<br>
चण्डप्रभं भीमभुजं सचिवांस्तांस्तथाविधान् ।। १९३<br>
महेन्द्रादित्यनृपतिं तं चाकारणबान्धवम् ।<br>
विनाश्य सर्वानधुना का शोभा जीवितेन मे ।। १९४<br>
इत्युक्तवन्तं तं मन्त्री दृढबुद्धिर्जगाद सः ।<br>
देव धैर्यं गृहाण त्वं जाने कल्याणमस्ति नः ।। १९५<br>
यथा ह्यावां तथा तेऽपि तरेयुर्जातु वारिधिम् ।<br>
शक्या हि केन निश्चेतुं दुर्ज्ञाना नियतेर्गतिः ।। १९६<br>
इत्यादि तत्तद्यावत्तं दृढबुद्धिर्ब्रवीति सः ।<br>
तावदाजग्मतुस्तत्र स्नानार्थं तापसावुभौ ।। १९७<br>
तौ विलोक्य विषण्णं तं राजपुत्रमुपेत्य च ।<br>
परिपृच्छ्य च वृत्तान्तं साधू सदयमूचतुः ।। १९८<br>
सुमते नान्यथाभावं बलिनः पूर्वकर्मणः ।<br>
अपि देवा क्षमाः कर्तुं सुखदुःखप्रदायिनः ।। १९९<br>
हातुमिच्छन्नतो दुःखं धीरः सुकृतमाचरेत् ।<br>
सा हि प्रतिक्रिया तस्य न शोकः शातनस्तनोः ।। २००<br>
तद्विषादं जहीहि त्वं शरीरं रक्ष धैर्यतः ।<br>
शरीरे सति को नाम पुरुषार्थो न सिद्ध्यति ।। २०१<br>
कल्याणलक्षणश्चासि भाव्यवश्यं शुभं तव ।<br>
इत्युक्त्वा तौ समाश्वास्य निन्यतुः स्वाश्रयं मुनी ।। २०२<br>
तत्र कांश्चिच्च दिवसान्प्रतीक्षन्स नृपात्मजः ।<br>
तस्थौ सुन्दरसेनोऽथ दृढबुद्धिसमन्वितः ।। २०३<br>
अत्रान्तरे च तन्मन्त्री दोर्भ्यां भीमभुजोऽम्बुधिम् ।<br>
तीर्त्वा विक्रमशक्तिश्च द्वौ- पृथक्प्रापतुस्तटम् ।। २०४<br>
अस्मद्वदुत्तरेज्जातु सोऽपीत्याशावशाच्च तौ ।<br>
महाटवीं विविशतुश्चिन्वानौ दुःखमोहितौ ।। २०५<br>
शेषौ तत्सचिवौ चण्डप्रभव्याघ्रपराक्रमौ ।<br>
राजा महेन्द्रादित्यश्च तथैवोत्तीर्य वारिधिम् ।। २०६<br>
आर्ताः सुन्दरसेनं तमन्विष्याप्राप्य दुःखिताः ।<br>
अलब्धभग्नवहनास्तच्छशाङ्कपुरं ययुः ।। २०७<br>
ततस्तौ मन्त्रिणौ तत्र तच्च प्राक्स्थापितं बलम् ।<br>
रुदन्तो ज्ञातवृत्तान्ता ययुः स्वामलकां पुरीम् ।। २०८<br>
प्राप्तेष्वराजतनयेष्वनुशोचत्सु तेषु सा ।<br>
आक्रन्दैकमयी जज्ञे पुरी प्ररुदितप्रजा ।। २०९<br>
महासेननृपश्चात्र सदेवीको निशम्य तत् ।<br>
सुतोदन्तं न यत्प्राणैर्जहे तद्बलमायुषः ।। २१०<br>
देहत्यागोद्यतं तं च सदेवीकं न्यवारयन् ।<br>
सचिवा वचनैस्तैस्तैर्दर्शिताशोपपत्तिभिः ।। २११<br>
ततः स नगरीबाह्ये स्वयंभ्वायतने नृपः ।<br>
सूनोः प्रवृत्तिं चिन्वानस्तपस्यन्नास्त सानुगः ।। २१२<br>
तावन्मन्दारदेवोऽपि हंसद्वीपे स भूपतिः ।<br>
जामातुर्दुहितुश्चाब्धिपातोदन्तमबुध्यत ।। २१३<br>
शुश्राव चालकाप्राप्तं जामातृसचिवद्वयम् ।<br>
महासेननृपं चास्थाधृतप्राणं तपःस्थितम् ।। २१४<br>
ततः सोऽपि सुताशोककातरो मरणोद्यमात् ।<br>
वारितो मन्त्रिभिस्तैस्तैस्तेषु न्यस्तभरो नृपः ।। २१५<br>
महासेननृपस्यागात्पार्श्वं तस्यालकां पुरीम् ।<br>
समदुःखस्य सहितो देव्या कंदर्पसेनया ।। २१६<br>
यद्विज्ञातसुतोदन्तनिश्चयः स करिष्यति ।<br>
तदेवाह समं तेन करिष्यामीति निश्चितः ।। २१७<br>
विज्ञातमन्दारवतीवृत्तान्ताधिकदुःखिना ।<br>
महासेनावनीशेन समागम्यान्वशोचत ।। २१८<br>
तेनैव सह तत्रासीत्तपस्यन्नियतेन्द्रियः ।<br>
मिताशी दर्भशयनो हंसद्वीपेश्वरोऽपि सः ।। २१९<br>
एवं धात्रा विकीर्णेषु तेषु सर्वेष्वितस्ततः ।<br>
मारुतेनेव पर्णेषु प्रस्थाय स्वाश्रमात्ततः ।। २२०<br>
दैवात्सुन्दरसेनोऽत्र मतङ्गर्ष्याश्रमस्य सः ।<br>
तस्य प्रापान्तिकं यत्र सा मन्दारवती स्थिता ।। २२१<br>
तत्र नानारसानेकपरिपक्वफलानतैः ।<br>
निरुद्धतीरं तरुभिर्ददर्शाच्छजलं सरः ।। २२२<br>
श्रान्तस्तस्मिन्कृतस्नानो भुक्तस्वादुफलस्ततः ।<br>
दृढबुद्धिसखो गत्वा प्रापैकां वननिम्नगाम् ।। २२३<br>
तस्यास्तीरेण गच्छंश्च लिङ्गायतनपार्श्वतः ।<br>
स पुष्पावचयव्यग्रा दृष्टवान्मुनिकन्यकाः ।। २२४<br>
तासां मध्ये ददर्शैकां कन्यां लोकैकसुन्दरीम् ।<br>
कान्त्या प्रकाशयन्तीं तज्ज्योत्स्नयेवाखिलं वनम् ।। २२५<br>
विलोकितेन कुर्वाणां फुल्लनीलोत्पला दिशः ।<br>
तन्वतीं चरणन्यासैरवनौ नलिनीवनम् ।। २२६<br>
केयं सहस्रनयनप्रेक्षणीया किमप्सराः ।<br>
वनश्रीरथवा पुष्पलग्नाग्रकरपल्लवा ।। २२७<br>
बहु दिव्याङ्गनासर्गसिद्धाभ्यासेन वेधसा ।<br>
एतस्या निर्मितमिदं नूनमत्यद्भुतं वपुः ।। २२८<br>
तस्याश्चानुहरत्येषा चित्रदृष्टाकृतेरहो ।<br>
प्रियाया मम मन्दारवत्याः सैव भवेन्नु किम् ।। २२९<br>
कथं वैतत्क्व सा हंसद्वीपे क्वैतद्वनान्तरम् ।<br>
तन्न जानीमहे केयं कुतः कुत्रेह भामिनी ।। २३०<br>
इति राजसुतस्तं च दृढबुद्धिं जगाद सः ।<br>
दृढबुद्धिश्च दृष्ट्वा तां वरकन्यां तदाब्रवीत् ।। २३१<br>
अन्यैव देव काप्यस्या वनपुष्पमयेष्वपि ।<br>
हारकाञ्चीकलापादिभङ्गिराभरणेष्वियम् ।। २३२<br>
न चेदं जायते रूपं सौकुमार्यं च कानने ।<br>
तद्दिव्या राजकन्या वा काप्येषा नर्षिकन्यका ।। २३३<br>
उत्तिष्ठावः क्षणं ज्ञातुमिहेति दृढबुद्धिना ।<br>
उक्ते तौ तस्थतुस्तत्र पादपान्तरितावुभौ ।। २३४<br>
तावच्चोच्चितपुष्पास्ता मुनिकन्यास्तया सह ।<br>
वरकन्यकया स्नातुं सरितं तामवातरन् ।। २३५<br>
तत्र तासु जलक्रीडाप्रवृत्तासु विधेर्वशात् ।<br>
ग्राहेणागत्य जगृहे सैवात्र वरकन्यका ।। २३६<br>
तद्विलोक्यैव तत्कालं कन्यास्तास्त्रस्तविह्वलाः ।<br>
चक्रन्दुरार्तास्त्रायध्वं त्रायध्वं वनदेवताः ।। २३७<br>
एषा हि मन्दारवती स्नान्ती नद्यामशङ्कितम् ।<br>
ग्राहेणागत्य तरसा गृहीता हा विपद्यते ।। २३८<br>
एतच्छ्रुत्वैव किं सैव स्यात्प्रियेति प्रधाव्य सः ।<br>
द्रुतं सुन्दरसेनस्तं ग्राहं क्षुरिकयावधीत् ।। २३९<br>
मृत्योरिव मुखात्तस्माद्द्रुतमुत्क्षिप्य रोधसि ।<br>
आश्वासयामास च तां स मन्दारवतीं ततः ।। २४०<br>
सापि तीर्णभया दृष्ट्वा सुभगं तमचिन्तयत् ।<br>
महात्मा प्राणदः कोऽयं मम भाग्यैरिहागतः ।। २४१<br>
चित्रं सुसदृशश्चैष चित्रदृष्टस्य तस्य मे ।<br>
प्राणेशस्यालकानाथतनयस्य सुजन्मनः ।। २४२<br>
अपि नाम स एव स्याद्धिग्धिग्दुश्चिन्तितं मम ।<br>
ईदृशः स विदेशस्थः शान्तं मा भूत्कदाचन ।। २४३<br>
तन्नान्यपुरुषोपान्ते स्थातुं युक्तं ममाधुना ।<br>
व्रजामि तदितः स्वस्ति भवत्वस्मै महात्मने ।। २४४<br>
इति संचिन्त्य मन्दारवती प्राह स्म ताः सखीः ।<br>
प्रणम्यैतं महाभागमेत यामोऽधुना वयम् ।। २४५<br>
तच्छ्रुत्वा बहुसाधारो नामश्रवणमात्रतः ।<br>
प्रागनुच्छिन्नसंदेहो राजपुत्रः स तत्सखीम् ।। २४६<br>
एकां सुन्दरसेनोऽत्र पप्रच्छाख्यायतां शुभे ।<br>
कस्यात्मजा कीदृशीयं सखी वः कौतुकं हि मे ।। २४७<br>
इति तं पृष्टवन्तं सा मुनिकन्यैवमभ्यधात् ।<br>
राज्ञो मन्दारदेवस्य हंसद्वीपपतेरियम् ।। २४८<br>
सुता मन्दारवत्याख्या कुमारी राजसूनवे ।<br>
दातुं सुन्दरसेनाय नीयमानालकां पुरीम् ।। २४९<br>
भग्नप्रवहणाम्भोधावुत्क्षिप्ता वीचिभिस्तटे ।<br>
आनीतेह किल प्राप्य मतङ्गमुनिनाश्रमम् ।। २५०<br>
एवमुक्ते तया हर्षविषादाकुलितं सखा ।<br>
नृत्यन्सुन्दरसेनं त दृढबुद्धिरुवाच सः ।। २५१<br>
दिष्ट्याद्य मन्दारवती देवीलाभेन वर्धसे ।<br>
सैवैषा हि न यास्माकं मनोरथपथेऽप्यभूत् ।। २५२<br>
इत्युक्त्वा सा सखी तस्याः पृच्छन्तीर्मुनिकन्यकाः ।<br>
अबोधयत्तं वृत्तान्तं ताः सखीं तामनन्दयन् ।। २५३<br>
ततः सुन्दरसेनस्य हार्यपुत्रेत्युदीर्य सा ।<br>
पपात मन्दारवती रुदती तस्य पादयोः ।। २५४<br>
सोऽप्याश्लिष्य रुरोदैतां रुदतोस्तत्र चैतयोः ।<br>
अरुदन्करुणार्द्राणि काष्ठान्यपि तृणान्यपि ।। २५५<br>
गत्वाथ मुनिकन्याभिस्ताभिः स श्रावितो द्रुतम् ।<br>
आजगाम मुनिस्तत्र मतङ्गो यमुनान्वितः ।। २५६<br>
सोऽत्र सुन्दरसेनं तमाश्वास्य चरणानतम् ।<br>
मन्दारवत्या सहितं निनाय निजमाश्रमम् ।। २५७<br>
तदहश्च तदातिथ्यविश्रान्तं जातनिर्वृतिम् ।<br>
अन्येद्युः स तमाह स्म राजपुत्रं महामुनिः ।। २५८<br>
श्वेतद्वीपे मया पुत्र गन्तव्यं कार्यतोऽधुना ।<br>
तन्मन्दारवतीयुक्तो गच्छ त्वमलकां प्रति ।। २५९<br>
तत्र राजसुतामेतां परिणीयानुपालयेः ।<br>
सुतेति प्रतिपन्ना हि तुभ्यमेषा मयार्पिता ।। २६०<br>
सुचिरं चानया सार्धं पृथ्वीराज्यं करिष्यसि ।<br>
सचिवांश्च निजान्सर्वानचिरात्तानवाप्स्यसि ।। २६१<br>
इत्युक्त्वा सवधूकं तमामन्त्र्य नभसा ययौ ।<br>
मुनिर्यमुनया साकं दुहित्रा स स्वतुल्यया ।। २६२<br>
ततः सुन्दरसेनोऽपि स मन्दारवतीयुतः ।<br>
दृढबुद्धिसहायश्च प्रोच्चचालाश्रमात्ततः ।। २६३<br>
प्राप्य वारिनिधेस्तीरं ददर्श निकटागतम् ।<br>
केनाप्यधिष्ठितं यूना वणिजा वहनं लघु ।। २६४<br>
ययाचे चाश्रयं तस्मिन्नध्वसौकर्यलोभतः ।<br>
दृढबुद्धिमुखेनारात्तत्पतिं तं वणिक्सुतम् ।। २६५<br>
सोऽपि तीरे तथेत्यस्य वहनं तदढौकयत् ।<br>
तां मन्दारवतीं पश्यन्कुवणिक्स्मरमोहितः ।। २६६<br>
ततः सुन्दरसेनोऽत्र तामारोप्याग्रतः प्रियाम् ।<br>
तटस्थितः सन्नारोढुमात्मना यावदिच्छति ।। २६७<br>
तावत्स कर्णधारस्य संज्ञां कृत्वा वणिग्द्रुतम् ।<br>
वहनं चालयामास परस्त्रीलोलुभः शठः ।। २६८<br>
क्रन्दद्राजसुतं तच्च क्षणेनादृष्टिगोचरम् ।<br>
अभूत्सुन्दरसेनस्य वहनं तस्य पश्यतः ।। २६९<br>
हा धिक्चौरैः प्रमुषितोऽस्मीत्याक्रन्दन्पपात सः ।<br>
विलपंश्च चिरं सोऽत्र जगदे दृढबुद्धिना ।। २७०<br>
उत्तिष्ठ मुञ्च वैक्लव्यं नायं वीरोचितः क्रमः ।<br>
एहि चौरं तमन्वेष्टुं गच्छावोऽनेन वर्त्मना ।। २७१<br>
आपत्काले च कष्टेऽपि नोत्साहस्त्यज्यते बुधैः ।<br>
&hellip;&hellip;&hellip;&hellip;.. ।। २७२<br>
इति प्रबोधितस्तेन कथंचिद्दृढबुद्धिना ।<br>
तीरात्सुन्दरसेनोऽब्धेरुत्थाय प्रस्थितोऽभवत् ।। २७३<br>
गच्छन्क्रमाच्च हा देवि हा मन्दारवतीति सः ।<br>
विलपन्साश्रुरनिशं संतप्तो विरहाग्निना ।। २७४<br>
निराहारः सबाष्पैकदृढबुद्धिपरिच्छदः ।<br>
विवेश सोन्माद इव व्यामोहेन महद्वनम् ।। २७५<br>
न चात्र गणयामास सख्युस्तस्य वचो हितम् ।<br>
तत्र तत्राभ्यधावत्तु केवलं दयितामयः ।। २७६<br>
उन्निद्रपुष्पाभरणा वणिक्चौरात्पलायिता ।<br>
आगता हि प्रिया सा स्यादिति फुल्लासु वल्लिषु ।। २७७<br>
भयात्सरोनिमग्ना किं वदनं पक्ष्मलेक्षणम् ।<br>
उन्नमय्येक्षते सा मामिति चाब्जेषु सालिषु ।। २७८<br>
किं व्याहरति सैषात्र मुग्धा मां मञ्जुभाषिणी ।<br>
इति पत्रलताच्छन्नकोकिलाकूजितेष्वपि ।। २७९<br>
एवं प्रतिपदं मुह्यन्यथार्केण तथेन्दुना ।<br>
ताप्यमानः स बभ्राम तुल्यनक्तंदिनश्चिरम् ।। २८०<br>
कथंचिन्निर्गतस्तस्माद्वनात्सदृढबुद्धिकः ।<br>
राजपुत्रोऽथ स प्राप मार्गभ्रष्टो महाटवीम् ।। २८१<br>
उदग्रखड्गविषमां सिंहाधिष्ठानभीषणाम् ।<br>
सेनामिव सुदुर्दर्शां दस्युसेनानिषेविताम् ।। २०२<br>
तां गाहमानः सुलभानेकापायां निराश्रयाम् ।<br>
दुर्दशामिव स प्रापि पुलिन्दैरुद्यतायुधैः ।। २८३<br>
भगवत्युपहारार्थं चिन्वद्भिः पुरुषान्पशून् ।<br>
विन्ध्यकेतोः पुलिन्देन्द्रस्याज्ञया तन्निवासिनः ।। २८४<br>
विदेशो विरहक्लेशो नीचात्परिभवोऽपि सः ।<br>
अनाहारोऽध्वसंताप इति पञ्चाग्निविप्लवे ।। २८५<br>
असृजद्दस्युसंपातं षष्ठमग्निमहो विधिः ।<br>
राजपुत्रस्य तस्यात्र धैर्यस्यान्तमवेक्षितुम् ।। २८६<br>
स चात्मना द्वितीयस्तान्ग्रहणार्थं प्रधावितान् ।<br>
पृषत्कवर्षिणो दस्यून्बहून्क्षुरिकयावधीत् ।। २८७<br>
तद्बुद्ध्वा प्रैष्यत बलं राज्ञान्यद्विन्ध्यकेतुना ।<br>
ततोऽपि सुबहूंश्चौरान्युद्धज्ञो निजघान सः ।। २८८<br>
ततः स सवयस्योऽपि व्रणितक्लान्तमूर्च्छितः ।<br>
बद्ध्वा कारागृहे नीत्वा शबरैस्तैर्निचिक्षिपे ।। २८९<br>
तत्र कीटोत्कराकीर्णे जालकारालयाविले ।<br>
सूच्यमानाहिसंचारे निर्मोकैर्गर्तलम्बिभिः ।। २९०<br>
गुल्फदघ्नोच्छलद्धूलावाखुखातबिलोल्बणे ।<br>
अन्तःक्षिप्तस्थितानेकभीतापन्नजनाकुले ।। २९१<br>
निरयाणामिवोत्पत्तिधाम्नि द्वौ तावपश्यताम् ।<br>
मन्त्रिणौ तद्वदैवादौ बद्धानीतस्थितावुभौ ।। २९२<br>
यौ तौ प्रविशतां तद्वदटवीं तीर्णवारिधी ।<br>
तमन्वेष्टुं प्रभुं भीमभुजविक्रमशक्तिकौ ।। २९३<br>
तौ रुदन्तौ परिज्ञाय पेततुस्तस्य पादयोः ।<br>
सोऽपि तौ प्रत्यभिज्ञातौ कण्ठे बाष्पाकुलोऽग्रहीत् ।। २९४<br>
ततः शतगुणीभूतदुःखास्तेऽन्योन्यदर्शनात् ।<br>
आश्वासयद्भिरपरैरूचिरे बन्धनस्थितैः ।। २५५<br>
कृतं दुःखेन किं शक्यं पूर्वकर्मातिवर्तितुम् ।<br>
किं न पश्यथ सर्वेषां सह मृत्युमुपस्थितम् ।। २९६<br>
आगामिन्यां चतुर्दश्यां पुलिन्दक्ष्माभृतामुना ।<br>
देव्याः पशूपहारार्थं वयमेते हि संभृताः ।। २९७<br>
तत्किं शुचा गतिश्चित्रा जन्तुषु क्रीडतो विधेः ।<br>
तदभद्रं यथा तद्वद्दद्याद्भद्रं स एव वः ।। २९८<br>
इत्युक्ता बन्धनस्थैस्ते बद्धास्तत्रावतस्थिरे ।<br>
कष्टं निरनुरोधत्वमापदां सुमहत्स्वपि ।। २९९<br>
प्राप्तायां च चतुर्दश्यामत्र राजाज्ञया ततः ।<br>
ते सर्वेऽप्युपहारार्थमनीयन्ताम्बिकागृहम् ।। ३००<br>
दीपज्वालाचलज्जिह्वं घण्टालीदन्तमालया ।<br>
व्यासक्तवीरशिरसा घोरं मृत्युमुखं यथा ।। ३०१<br>
तत्र सुन्दरसेनस्तां दृष्ट्वा देवीं प्रणम्य सः ।<br>
भक्तिप्रह्वेन मनसा स्तुवन्नेवं व्यजिज्ञपत् ।। ३०२<br>
दारितोद्दामदैत्येन त्रिशिखेनास्रवर्षिणा ।<br>
शमितासुरसंतापे प्रणताभयदायिनि ।। ३०३<br>
निर्वापय प्रसन्नेन लोचनेनामृतश्च्युता ।<br>
दृष्ट्वा मां दुःखदावाग्निदग्धं देवि नमोऽस्तु ते ।। ३०४<br>
इति राजसुते तस्मिन्व्याहरत्येव तत्र सः ।<br>
आगात्पूजयितुं देवीं विन्ध्यकेतुः पुलिन्दराट् ३०५<br>
तं दृष्ट्वैव परिज्ञाय भिल्लराजं त्रपानतः ।<br>
स तान्सुन्दरसेनः स्वान्वयस्यान्स्वैरमब्रवीत् ।। ३०६<br>
अहो सैव पुलिन्देन्द्रो विन्ध्यकेतुरुपैति यः ।<br>
तातस्य पार्श्वे सेवार्थं भुङ्क्ते चैतां महाटवीम् ।। ३०७<br>
तद्यदस्तु न वक्तव्यमस्माभिरिह किंचन ।<br>
श्रेयान्हि मानिनो मृत्युर्नेदृगात्मप्रकाशनम् ।। ३०८<br>
इति मन्त्रयते यावत्सखिभिः स नृपात्मजः ।<br>
तावत्स विन्ध्यकेतुः स्वान्राजा भृत्यानभाषत ।। ३०९<br>
अरे प्रदर्शयत तं प्रवीरं मे महापशुम् ।<br>
हताः सुबहवो योधा गृह्यमाणेन येन ये ।। ३१०<br>
तच्छ्रुत्वैव स शुष्कासृग्दिग्धो व्रणितधूसरः ।<br>
तस्य सुन्दरसेनोऽग्रे तद्भृत्यैः प्रापितोऽभवत् ।। ३११<br>
स तं दृष्ट्वा पुलिन्देन्द्रः परिज्ञाय मनागिव ।<br>
ब्रूहि कस्त्वं कुतश्चेति पप्रच्छ परिशङ्कितः ।। ३१२<br>
योऽहं यतः कुरुध्वं यत्प्रस्तुतं किमनेन वः ।<br>
इति सुन्दरसेनोऽपि भिल्लेन्द्रं प्रत्युवाच तम् ।। ३१३<br>
ततस्तं सम्यगालापात्प्रत्यभिज्ञाय संभ्रमात् ।<br>
हा हेति जल्पन्नवनौ विन्ध्यकेतुः पपात सः ।। ३१४<br>
हा महाराज पापेन महासेन मयाधुना ।<br>
पश्य युष्मत्प्रसादानामुचितं कीदृशं कृतम् ।। ३१५<br>
यत्ते प्राणसमः सूनुर्नीतोऽवस्थामिहेदृशीम् ।<br>
देवः सुन्दरसेनोऽयं कुतोऽप्येवमिहागतः ।। ३१६<br>
इत्याद्याश्लिष्य तं राजपुत्रं स व्यलपत्तथा ।<br>
विन्ध्यकेतुर्यथा सर्वेऽप्यत्राभूवन्नुदश्रवः ।। ३१७<br>
एतन्न बहु यत्पूर्वं प्रत्यभिज्ञातवानसि ।<br>
राजपुत्रमिमं पश्चाद्वृत्तेऽर्थे किं व्यधास्यथाः ।। ३१८<br>
तत्को विषादो हर्षेऽस्मिन्नित्याश्वास्यत तैश्च सः ।<br>
हृष्टैः सुन्दरसेनस्य वयस्यैर्भिल्लभूपतिः ।। ३१९<br>
ततश्च पादपतितः स राजा सममानयत् ।<br>
प्रीत्या सुन्दरसेनं तं मोचिताखिलपुंपशुम् ।। ३२०<br>
कृतार्चनश्च नीत्वैनं स्वपल्लीं सवयस्यकम् ।<br>
क्रमादुपाचरत्पथ्यैराबद्धव्रणपट्टिकम् ।। ३२१<br>
पप्रच्छ चेहागमनं राजपुत्र कथं नु ते ।<br>
महत्कौतुकमेतद्धि मम तत्कथ्यतामिति ।। ३२२<br>
ततः सुन्दरसेनेन स्ववृत्तान्तेऽनुवर्णिते ।<br>
चित्रीयमाणचेतास्तं शबरेन्द्रो जगाद सः ।। ३२३<br>
क्व मन्दारवतीहेतोर्यात्रा पातः क्व चाम्बुधौ ।<br>
क्व मतङ्गाश्रमप्राप्तिः क्व तया तत्र संगमः ।। ३२४<br>
क्वापहारश्च वणिजा तस्या विश्वासतः पुनः ।<br>
क्व चाटवीप्रवेशस्ते कोपहाराय बन्धनम् ।। ३२५<br>
क्व चास्माभिः प्रत्यभिज्ञा मृत्योरास्याच्च निर्गमः ।<br>
विचित्रविधये तस्मै सर्वथा विधये नमः ।। ३२६<br>
तन्न कार्या त्वया चिन्ता कान्तां प्रति यतो विधिः ।<br>
यथेदमकरोत्कर्ता तथैतदपि ते द्रुतम् ।। ३२७<br>
इति वादिनमेवैतं पुलिन्देन्द्रं द्रुतागतः ।<br>
निजसेनापतिः प्रीतः प्रविश्यैवं व्यजिज्ञपत् ।। ३२८<br>
देवादाय धनं भूरि स्त्रीरत्नं चातिरूपवत् ।<br>
प्रविष्टः सानुगजनः कोऽप्येतामटवीं वणिक् ।। ३२९<br>
स च बुद्ध्वा मया गत्वा सबलेन सहानुगः ।<br>
वष्टभ्य सधनस्त्रीक इहानीतो बहिः स्थितः ।। ३३०<br>
तच्छ्रुत्वा किं वणिक्स स्यात्सा मन्दारवती च किम् ।<br>
इति सुन्दरसेनोऽन्तर्विन्ध्यकेतुश्च दध्यतुः ।। ३३१<br>
प्रवेश्यतामिहैवासौ स्त्री चेत्युक्तवतोस्तयोः ।<br>
प्रावेशयच्चमूपस्तं वणिजं तां च योषितम् ।। ३३२<br>
ततो दृष्ट्वैव तौ सोऽत्र दृढबुद्धिरभाषत ।<br>
सैव मन्दारवत्येषा देवी सैष च दुर्वणिक् ।। ३३३<br>
हा देवि घर्मदग्धेव लतावस्थामिमां कथम् ।<br>
गतास्यपुष्पाभरणा विशुष्काधरपल्लवा ।। ३३४<br>
इति क्रन्दति तस्मिंश्च दृढबुद्धौ प्रधाव्य सः ।<br>
प्रियां सुन्दरसेनस्तां कण्ठे सरभसोऽग्रहीत् ।। ३३५<br>
ततो विरहमालिन्यमश्रुधाराजलेन तौ ।<br>
क्षालयन्ताविवान्योन्यं प्रियौ रुरुदतुश्चिरम् ।। ३३६<br>
अथोभौ तौ समाश्वास्य विन्ध्यकेतुरुवाच तम् ।<br>
वणिजं किं त्वया दारा विश्वस्तस्य हृता इति ।। ३३७<br>
ततो जगाद स वणिग्भयगद्गया गिरा ।<br>
वृथा मयेदं नाशाय कृतमेषा तु रक्षिता ।। ३३८<br>
निजेनाधर्षणीयेन महसैव मनस्विनी ।<br>
वह्निज्वालेव न स्प्रष्टुमप्यसौ शकिता मया ।। ३३९<br>
किं च नीत्वा निजं देशं शान्तमन्युः प्रसादिता ।<br>
परिणेतुमभिप्रेता पापस्याभूदियं मम ।। ३४०<br>
इत्युक्तवन्तमादिष्टवधं तेनात्र भूभुजा ।<br>
सोऽथ सुन्दरसेनस्तं ररक्ष वणिजं वधात् ।। ३४१<br>
प्राणाधिकं तु तत्तस्य धनोद्रेकमहारयत् ।<br>
दिने दिने म्रियन्ते हि गतार्था न गतासवः ।। ३४२<br>
एवं सुन्दरसेनेन तस्मिन्वणिजि मोचिते ।<br>
प्राणलाभेन संतुष्टे यथेच्छं कृपणे गते ।। ३४३<br>
स विन्ध्यकेतुरादाय तां मन्दारवतीं नृपः ।<br>
युक्तां सुन्दरसेनेन स्वदेवीमन्दिरं ययौ ।। ३४४<br>
तत्रादिश्य स देवीं तां स्नानवस्त्रानुलेपनैः ।<br>
संमान्य मन्दारवतीं तद्वत्स्नातमलंकृतम् ।। ३४५<br>
स्वयं सुन्दरसेनं तमुपवेश्य वरासने ।<br>
प्राभृतैरर्चयामास मुक्तामृगमदादिभिः ।। ३४६<br>
चक्रे तयोश्च दंपत्योः संगमाद्भृशमुत्सवम् ।<br>
स राजा मुदिताशेषप्रनृत्तशबराङ्गनम् ।। ३४७<br>
अथ सुन्दरसेनस्तमन्येद्युर्नृपमभ्यधात् ।<br>
रूढं व्रणैर्मे सिद्धं च यथेष्टं तदितोऽधुना ।। ३४८<br>
यामो वयं स्वनगरीं ताताय प्रेषयाशु तत् ।<br>
लेखहारं सवृत्तान्तं मदागमनशंसिनम् ।। ३४९<br>
इत्युक्तो राजपुत्रेण स तेन शबरेश्वरः ।<br>
तथैव दत्तसंदेशं लेखहारं विसृष्टवान् ।। ३५०<br>
स लेखहारको यावत्तां प्राप्नोत्यलकां पुरीम् ।<br>
तावत्तत्र महासेनः सदेवीकः स भूपतिः ।। ३५१<br>
तस्य सुन्दरसेनस्य प्रवृत्त्यज्ञानदुःखितः ।<br>
अग्निप्रवेशायोद्युक्तः शंकरायतनाग्रतः ।। ३५२<br>
अभूत्किलानुशोचद्भिः पौरैः परिवृतोऽखिलैः ।<br>
&hellip;&hellip;&hellip;&hellip;&hellip;&hellip;&hellip;.. . ।। ३५३<br>
तं दृष्ट्वा स महासेनं नृपतिं लेखहारकः ।<br>
उपाजगाम शबरो धावन्नावेदितात्मकः ।। ३५४<br>
धूलीलिप्तो धनुष्पाणिर्लतात्वग्बद्धमूर्धजः ।<br>
श्यामः कटीनिवसनं बिल्वपत्त्रमयं दधत् ।। ३५५<br>
दिष्ट्याद्य वर्धसे देव यन्मन्दारवतीयुतः ।<br>
पुत्रः सुन्दरसेनस्ते निस्तीर्याम्भोधिमागतः ।। ३५६<br>
अस्मत्प्रभोर्विन्ध्यकेतोः स हि प्राप्यान्तिकं प्रभो ।<br>
तेनैव साकमागन्तुं प्रवृत्तः प्रेष्य मां पुरः ।। ३५७<br>
इत्युदीर्य च तस्यात्र राज्ञः पादान्तिके न्यधात् ।<br>
लेखं स भिल्लभूपाललेखहारो हरञ्शुचम् ।। ३५८<br>
ततो हृष्टैर्जनैः सर्वैः कृते कलकलारवे ।<br>
लेखे च वाचिते ज्ञाते यथावृत्ते महाद्भुते ।। ३५९<br>
सत्कृत्य लेखहारं स त्यक्तशोकः कृतोत्सवः ।<br>
राजधानीं महासेननृपः सर्वैः सहाविशत् ।। ३६०<br>
उत्सुकश्च ततोऽन्येद्युः सूनोस्तस्यागमिष्यतः ।<br>
अग्रतो भवितुं प्रायाद्धंसद्वीपेश्वरान्वितः ।। ३६१<br>
चचाल चतुरङ्गं च बलं तस्यामितं तथा ।<br>
असह्यमर्दभीतेव चकम्पे वसुधा यथा ।। ३६२<br>
तावत्सुन्दरसेनोऽपि स्वगृहाभिमुखं ततः ।<br>
प्रतस्थे भिल्लपल्लीतः स मन्दारवतीसखः ।। ३६३<br>
बन्धनागारलब्धेन तेन विक्रमशक्तिना ।<br>
सख्या भीमभुजेनापि युक्तः सदृढबुद्धिकः ।। ३६४<br>
वातरंहोहयारूढः सहितो विन्ध्यकेतुना ।<br>
पुलिन्दसैन्यैः पृथिवीं तन्मयीमिव दर्शयन् ।। ३६५<br>
गच्छन्कतिपयैरेव दिनैर्मार्गे ददर्श तम् ।<br>
पितरं संमुखायातं सपरिच्छदबान्धवम् ।। ३६६<br>
ततोऽवरुह्य तुरगात्सानन्दैर्वीक्षितो जनैः ।<br>
उपेत्य पादयोस्तस्य सवयस्योऽपतत्पितुः ।। ३६७<br>
सोऽपि तं पुत्रमालोक्य राकाचन्द्रमिवोदधिः ।<br>
आत्मन्येव न माति स्म हर्षोल्लासतरङ्गितः ।। ३६८<br>
दृष्ट्वा च मन्दारवती तां पादावनतां स्नुषाम् ।<br>
आत्मानं कृतिनं मेने कुलं चैव ननन्द च ।। ३६९<br>
तांश्च त्रीन्दृढबुद्ध्यादीन्प्रणतान्पुत्रमन्त्रिणः ।<br>
ततोऽधिकं सोऽभ्यनन्दद्विन्ध्यकेतुं च तं नृपः ।। ३७०<br>
अथ सुन्दरसेनोऽपि पित्रा तेन निवेदितम् ।<br>
नत्वा मन्दारदेवं तं श्वशुरं मुमुदे परम् ।। ३७१<br>
तौ च पूर्वागतौ चण्डप्रभव्याघ्रपराक्रमौ ।<br>
दृष्ट्वाङ्घ्रिलग्नौ सचिवौ पूर्णान्मेने मनोरथान् ।। ३७२<br>
तत्क्षणं चात्र सोऽप्यागान्महेन्द्रादित्यभूपतिः ।<br>
शशाङ्कपुरतः प्रीत्या श्रुतवृत्तान्तहर्षुलः ।। ३७३<br>
अथ तैः समं समग्रैः सुन्दरसेनः स राजसुतः ।<br>
नडकूबर इव रम्भां मन्दारवतीं वहन्दयिताम् ।। ३७४<br>
अलकापुरीमयासीन्निजवसतिं वाहनोत्तमारूढः ।<br>
सकलसमृद्धिनिकेतनभूमिं भूयिष्ठपुण्यजनाम् ।। ३७५<br>
तस्यां च वातायनसंश्रिताभिर्नेत्रोत्पलैः पौरजनाङ्गनाभिः ।<br>
आकीर्यमाणः प्रियया समेतः स राजधानीं स्वपितुर्विवेश ।। ३७६<br>
आनन्दबाष्पाकुललोचनायाः प्रणम्य मातुश्चरणौ च तत्र ।<br>
स राजपुत्रोऽखिलबन्धुभृत्यबद्धोत्सवं तं दिवसं निनाय ।। ३७७<br>
अथापरेद्युर्गणकोपदिष्टे लग्ने स तस्याश्चिरकाङ्क्षितं तम् ।<br>
जग्राह पाणिं जनकार्पिताया मन्दारवत्या नरनाथसूनुः ।। ३७८<br>
ददौ च तस्मै श्वशुरो महार्घाण्यपुत्रको मन्दरदेवभूपः ।<br>
रत्नानि भूयांसि निजं च राज्यं प्रीतः स्वदेहोत्तरकालभावि ।। ३७९<br>
चकार चेच्छाविभवानुरूपं पिता महासेननृपश्च तस्य ।<br>
अदुग्धगुं मोचितबन्धनस्थं महोत्सवं वृष्टहिरण्यवस्त्रम् ।। ३८०<br>
दृष्ट्वाथ मन्दारवतीसमागमात्कृतार्थतां सुन्दरसेनमागतम् ।<br>
प्रमोदमासेव्य च तद्विवाहजं प्रगीतनृत्यन्निखिलाङ्गनागणम् ।। ३८१<br>
ययौ महासेनमहीभृतार्चितः स्वमण्डलं मन्दरदेवभूपतिः ।<br>
शशाङ्कपूर्वं च पुरं स पार्थिवः स विन्ध्यकेतुश्च महाटवीपतिः ।। ३८२<br>
ततोऽत्र यातेषु दिनेषु सद्गुणं प्रजाप्रियं सुन्दरसेनमात्मजम् ।<br>
अवेक्ष्य राज्ये च निवेश्य तं निजे वनं महासेननृपो जगाम सः ।। ३८३<br>
संप्राप्य राज्यमथ सुन्दरसेनदेवः सोऽपि स्वबाहुबलनिर्जितवैरिवर्गः ।<br>
तैर्मन्त्रिभिः सह महीमखिलां शशास मन्दारवत्यधिगमप्रसरत्प्रमोदः ।। ३८४<br>
इति तत्र सरस्तीरे व्याख्याय कथां मृगाङ्कदत्ताय ।<br>
स व्याघ्रसेननामा सचिवो निजगाद तं भूयः ।। ३८५<br>
एतत्स कण्वो मुनिराश्रमान्तः कथाद्भुतं वर्णितवान्प्रभो नः ।<br>
कथावसाने च दयालुरस्मानाश्वासयन्नेवमसाववोचत् ।। ३८६<br>
तत्पुत्रकाः सुविषमाणि दुरुत्तराणि कृच्छ्राणि धीरहृदयाः किल ये सहन्ते ।<br>
ते प्राप्नुवन्ति परमित्थमभीप्सितानि नान्ये तु ये गलितसत्त्वविलुप्तचेष्टाः ।। ३८७<br>
तस्मादिमां त्यजत विक्लवतां प्रयात युष्माकमप्यधिपतिः स मृगाङ्कदत्तः ।<br>
संप्राप्तसर्वसचिवः सुचिरं पृथिव्यां राज्यं करिष्यति समेत्य शशाङ्कवत्या ।। ३८८<br>
इति तेन वयं महर्षिणोक्ता धृतिमालम्ब्य निशां च तत्र नीत्वा ।<br>
चलितास्तत आश्रमादवाप्ताः क्रमशः काननमेतदध्वखिन्नाः ।। ३८९<br>
इह चातितृषा क्षुधा च तप्ताः फलहेतोर्गणनाथवृक्षमेतम् ।<br>
अधिरुह्य फलत्वमेव यातास्तपसा देव तवाद्य मोचिताः स्मः ।। ३९०<br>
इत्यस्माकं नागशापोपनीतो वृत्तान्तोऽयं त्वद्वियोगे चतुर्णाम् ।<br>
क्षीणे शापे चाधुनास्माभिरेतैर्युक्तः सर्वैः कार्यसिद्ध्यै प्रयाहि ।। ३९१<br>
एतन्मृगाङ्कदत्तो निजसचिवाद्व्याघ्रसेनतः श्रुत्वा ।<br>
लाभे शशाङ्कवत्या लब्धधृतिस्तां निशामनयत् ।। ३९२<br>
इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके चतुस्त्रिंशस्तरङ्गः ।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/TIkA/padyam/kathAsaritsAgaraH/12/034/">०३४ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०३४</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 24 06:45:39 UTC. (<a href="http://google.com/search?q=06%3a45%3a39%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
