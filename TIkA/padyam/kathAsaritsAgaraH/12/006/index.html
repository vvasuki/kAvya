<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/kathAsaritsAgaraH/12/006/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/kathAsaritsAgaraH/12/006/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="००६" />
<meta property="og:description" content="अथ रूढव्रणे स्वस्थे जाते तस्मिन्गुणाकरे ।
शुभेऽहनि तमापृच्छ्य सुहृदं शबराधिपम् ।। १
सुदूरमन्वगायातं कार्याय कृतसंविदम् ।
सख्या दुर्गपिशाचेन मातङ्गपतिना युतम् ।। २
मायाबटुं सानुचरं स शशाङ्कवतीकृते ।
मृगाङ्कदत्तस्तत्पल्ल्याः प्रायादुज्जयिनीं प्रति ।। ३
गच्छंश्च स श्रुतधिना तदा विमलबुद्धिना ।
गुणाकरेण च समं सहभीमपराक्रमः ।। ४
चिन्वन्नन्यान्सखींस्तस्यां विन्ध्याटव्यामथैकदा ।
सामात्यः पथि सुष्वाप रात्रौ क्वापि तरोस्तले ।। ५
अकस्माच्च प्रबुद्धः सन्यावदुत्थाय वीक्षते ।
तावत्तत्र ददर्शैकं सुप्तस्थं मानुषं परम् ।। ६
विवृणोति मुखं यावत्तस्य तावत्स्वमन्त्रिणम् ।" />
<meta property="og:type" content="article" />
<meta property="og:url" content="https://vishvAsa.github.io/kAvyam/TIkA/padyam/kathAsaritsAgaraH/12/006/" /><meta property="article:section" content="TIkA" />



<meta itemprop="name" content="००६">
<meta itemprop="description" content="अथ रूढव्रणे स्वस्थे जाते तस्मिन्गुणाकरे ।
शुभेऽहनि तमापृच्छ्य सुहृदं शबराधिपम् ।। १
सुदूरमन्वगायातं कार्याय कृतसंविदम् ।
सख्या दुर्गपिशाचेन मातङ्गपतिना युतम् ।। २
मायाबटुं सानुचरं स शशाङ्कवतीकृते ।
मृगाङ्कदत्तस्तत्पल्ल्याः प्रायादुज्जयिनीं प्रति ।। ३
गच्छंश्च स श्रुतधिना तदा विमलबुद्धिना ।
गुणाकरेण च समं सहभीमपराक्रमः ।। ४
चिन्वन्नन्यान्सखींस्तस्यां विन्ध्याटव्यामथैकदा ।
सामात्यः पथि सुष्वाप रात्रौ क्वापि तरोस्तले ।। ५
अकस्माच्च प्रबुद्धः सन्यावदुत्थाय वीक्षते ।
तावत्तत्र ददर्शैकं सुप्तस्थं मानुषं परम् ।। ६
विवृणोति मुखं यावत्तस्य तावत्स्वमन्त्रिणम् ।">

<meta itemprop="wordCount" content="5248">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="००६"/>
<meta name="twitter:description" content="अथ रूढव्रणे स्वस्थे जाते तस्मिन्गुणाकरे ।
शुभेऽहनि तमापृच्छ्य सुहृदं शबराधिपम् ।। १
सुदूरमन्वगायातं कार्याय कृतसंविदम् ।
सख्या दुर्गपिशाचेन मातङ्गपतिना युतम् ।। २
मायाबटुं सानुचरं स शशाङ्कवतीकृते ।
मृगाङ्कदत्तस्तत्पल्ल्याः प्रायादुज्जयिनीं प्रति ।। ३
गच्छंश्च स श्रुतधिना तदा विमलबुद्धिना ।
गुणाकरेण च समं सहभीमपराक्रमः ।। ४
चिन्वन्नन्यान्सखींस्तस्यां विन्ध्याटव्यामथैकदा ।
सामात्यः पथि सुष्वाप रात्रौ क्वापि तरोस्तले ।। ५
अकस्माच्च प्रबुद्धः सन्यावदुत्थाय वीक्षते ।
तावत्तत्र ददर्शैकं सुप्तस्थं मानुषं परम् ।। ६
विवृणोति मुखं यावत्तस्य तावत्स्वमन्त्रिणम् ।"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/kathAsaritsAgaraH\/12\/006\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/kathAsaritsAgaraH\/12\/006.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kAvyam/TIkA/padyam/kathAsaritsAgaraH/12/006/" />
    <link rel="alternate" hreflang="sa-Deva" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/TIkA/padyam/kathAsaritsAgaraH/12/006/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="००६">००६</h1>
    
    <a id="editLink" class="btn btn-primary"  href="https://github.com/vishvAsa/kAvyam/edit/content/TIkA/padyam/kathAsaritsAgaraH/12/006.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>अथ रूढव्रणे स्वस्थे जाते तस्मिन्गुणाकरे ।<br>
शुभेऽहनि तमापृच्छ्य सुहृदं शबराधिपम् ।। १<br>
सुदूरमन्वगायातं कार्याय कृतसंविदम् ।<br>
सख्या दुर्गपिशाचेन मातङ्गपतिना युतम् ।। २<br>
मायाबटुं सानुचरं स शशाङ्कवतीकृते ।<br>
मृगाङ्कदत्तस्तत्पल्ल्याः प्रायादुज्जयिनीं प्रति ।। ३<br>
गच्छंश्च स श्रुतधिना तदा विमलबुद्धिना ।<br>
गुणाकरेण च समं सहभीमपराक्रमः ।। ४<br>
चिन्वन्नन्यान्सखींस्तस्यां विन्ध्याटव्यामथैकदा ।<br>
सामात्यः पथि सुष्वाप रात्रौ क्वापि तरोस्तले ।। ५<br>
अकस्माच्च प्रबुद्धः सन्यावदुत्थाय वीक्षते ।<br>
तावत्तत्र ददर्शैकं सुप्तस्थं मानुषं परम् ।। ६<br>
विवृणोति मुखं यावत्तस्य तावत्स्वमन्त्रिणम् ।<br>
प्रत्यभिज्ञातवान्प्राप्तं विचित्रकथसंज्ञकम् ।। ७<br>
सोऽपि प्रबुद्धो दृष्ट्वैव तं विचित्रकथः प्रभुम् ।<br>
मृगाङ्कदत्तं सानन्दं साधुर्जग्राह पादयोः ।। ८<br>
तेनाप्यालिङ्गितोऽकाण्डदर्शनोत्फुल्लचक्षुषा ।<br>
तन्मन्त्रिभिश्च तैः सर्वैः प्रबुद्धैरभ्यनन्द्यत ।। ९<br>
अथोक्तस्वस्ववृत्तान्तैः पृष्टस्तैरखिलैः क्रमात् ।<br>
स विचित्रकथो वक्तुं स्ववृत्तान्तं प्रचक्रमे ।। १०<br>
तदा पारावताख्यस्य शापाद्युष्मास्वितस्ततः ।<br>
विभ्रष्टेष्वहमेकाकी मोहात्तत्राभ्रमं चिरम् ।। ११<br>
दूरभ्रान्तोऽपरेद्युश्च नष्टसंज्ञोऽहमाप्तवान् ।<br>
अकस्मादटवीप्रान्ते क्लान्तो दिव्यं महत्पुरम् ।। १२<br>
तत्र दिव्यः पुमानेको दिव्यनारीद्वयान्वितः ।<br>
मामाश्वासितवान्दृष्ट्वा स्नपितं शीतलैर्जलैः ।। १३<br>
प्रवेश्य चान्तः प्रादान्मे यत्नाद्दिव्यं स भोजनम् ।<br>
ततोऽभुङ्क्त स्वयं नार्यावभुञ्जातां ततोऽपि ते ।। १४<br>
भुक्तोत्तरं च तमहं विश्रान्तोऽत्र व्यजिज्ञपम् ।<br>
को भवान्किं च मामेवं मुमूर्षुं त्रातवानसि ।। १५<br>
मया ह्यवश्यं त्यक्तव्यं शरीरं स्वप्रभुं विना ।<br>
इत्युक्त्वा वर्णितस्तस्मै स्ववृत्तान्तोऽखिलो मया ।। १६<br>
ततश्च स महात्मा मां प्रीतिमानेवमब्रवीत् ।<br>
यक्षोऽहमेते मद्भार्ये त्वं च प्राप्तोऽद्य मेऽतिथिः ।। १७<br>
यथाशक्त्यतिथेः पूजा धर्मो हि गृहमेधिनाम् ।<br>
मयार्चितोऽस्यतः किं च प्राणान्कस्मान्मुमुक्षसि ।। १८<br>
वियोगो नागशापेन कंचित्कालमयं हि वः ।<br>
अवश्यं क्षीणशापानां युष्माकं स्यात्समागमः ।। १९<br>
निर्दुःखो नाम कश्चात्र संसारे भद्र जायते ।<br>
यक्षेणापि मया दुःखं यद्दृष्टं वच्मि तच्छृणु ।। २०<br>
अस्त्यस्या वसुधावध्वा मौलिमण्डनमालिका ।<br>
त्रिगर्ता नाम नगरी सुमनोगुणगुम्फिता ।। २१<br>
तस्यां द्विजयुवा कोऽपि पवित्रधर इत्यभूत् ।<br>
धनैर्दरिद्रः स्वजनैरदरिद्रः कुलादिभिः ।। २२<br>
स वसञ्श्रीमता मध्ये द्विजो मानी व्यचिन्तयत् ।<br>
एषामर्थवतां मध्ये वृत्तस्थोऽपि न भाम्यहम् ।। २३<br>
एकः सत्काव्यशब्दानामिव शब्दो निरर्थकः ।<br>
मनस्वी च न शक्नोमि सेवां नापि प्रतिग्रहम् ।। २४<br>
तद्गत्वा क्वचिदेकान्ते यक्षिणीं साधयाम्यहम् ।<br>
अस्ति मन्त्रोपदेशो हि तत्र मे गुरुवक्त्रतः ।। २५<br>
इति संकल्प्य विधिवद्गत्वारण्याय यक्षिणीम् ।<br>
भार्यात्वे साधयामास स पवित्रधरो द्विजः ।। २६<br>
सिद्धया च तया युक्तः सौदामिन्यभिधानया ।<br>
तस्थौ घोरहिमोत्तीर्णो विटपीव मधुश्रिया ।। २७<br>
एकदा तं सुतोत्पत्तिं विना दुःखितचेतसम् ।<br>
दृष्ट्वा सा यक्षिणी भार्या पवित्रधरमब्रवीत् ।। २८<br>
मार्यपुत्र कृथाश्चिन्तां सूनुरुत्पद्यते हि नौ ।<br>
इमं च शृणु वृत्तान्तमत्राहं कथयामि ते ।। २९<br>
अस्ति दक्षिणदिक्प्रान्ते प्रावृषो जन्मभूरिव ।<br>
पिहितार्का घनश्यामा तमालवनवीथिका ।। ३०<br>
तस्यां पृथूदरो नाम यक्षो वसति विश्रुतः ।<br>
तस्याहमियमेकैव नाम्ना सौदामिनी सुता ।। ३१<br>
सा स्नेहात्तेन पित्राहं नीयमाना कुलाद्रिषु ।<br>
तेषु तेषु सदाक्रीडं दिव्योपवनभूमिषु ।। ३२<br>
एकदा च समं सख्या क्रीडन्ती कपिशभ्रुवा ।<br>
अद्राक्षमट्टहासाख्यं कैलासे यक्षपुत्रकम् ।। ३३<br>
सोऽपि मां सखिमध्यस्थो दृष्टवानथ तत्क्षणम् ।<br>
जातावावां किलान्योन्यरूपाकृष्टविलोचनौ ।। ३४<br>
तद्दृष्ट्वा तुल्यसंयोगमवेत्याहूय चात्र तम् ।<br>
सद्योऽट्टहासं तातेन विवाहो नौ विनिश्चितः ।। ३५<br>
स्थापिते लग्नदिवसे ताते मामनयद्गृहम् ।<br>
अट्टहासोऽपि मुदितः समित्रः स्वगृहानगात् ।। ३६<br>
अन्येद्युश्च विषण्णेव कपिशभ्रूः सखी मम ।<br>
आगात्समीपं पृष्टा च कृच्छ्रादेवमभाषत ।। ३७<br>
अनाख्येयमपीदं ते कथयाम्यप्रियं सखि ।<br>
अद्यायान्त्या मया दृष्टः सोऽट्टहासो वरस्तव ।। ३८<br>
चित्रस्थलाख्ये हिमवत्सानूद्याने त्वदुत्सुकः ।<br>
विनोदयद्भिः सखिभिः क्रीडया यक्षराट् कृतः ।। ३९<br>
भ्राता दीप्तशिखस्तस्य तत्पुत्रो नडकूबरः ।<br>
कल्पितस्तैः स्वयं ते च तस्य साचिव्यमाश्रयन् ।। ४०<br>
एवं कृतविनोदं तं वयस्यैस्त्वत्प्रियं तदा ।<br>
व्योम्ना यदृच्छया गच्छन्नपश्यन्नडकूबरः ।। ४१<br>
स तमाहूय संक्रुद्धो धनाधिपसुतोऽशपत् ।<br>
भृत्यो भूत्वा प्रभोर्लीलामभिवाञ्छसि यत्ततः ।। ४२<br>
दुर्मते भव मर्त्यस्त्वमूर्ध्वमिच्छन्नधो व्रज ।<br>
इत्युक्तस्तेन विग्नस्तं सोऽट्टहासो व्यजिज्ञपत् ।। ४३<br>
औत्सुक्यं नुदता देव मूर्खेणेदं मया कृतम् ।<br>
नाधिकाराभिमानेन तत्क्षमां कुरु मे प्रभो ।। ४४<br>
इत्यार्तं तद्वचः श्रुत्वा प्रणिधानात्तथैव तत् ।<br>
बुद्ध्वा शापान्तहेतोस्तं सोऽब्रवीन्नडकूबरः ।। ४५<br>
यस्यां त्वमुत्सुकस्तस्यां यक्षिण्यां मानुषो भवन् ।<br>
जनयित्वानुजं दीप्तशिखमेवैतमात्मजम् ।। ४६<br>
शापाद्विमुक्तः स्वपदं तया पत्न्या सहाप्स्यसि ।<br>
भ्राता तु ते सुतो भूत्वा कृत्वा राज्यमसौ भुवि ।। ४७<br>
शापान्मोक्ष्यत इत्युक्ते तेन वित्तेशसूनुना ।<br>
सोऽट्टहासस्तिरोभूतः क्वापि शापप्रभावतः ।। ४८<br>
तद्दृष्ट्वाहमिहायाता पार्श्वं ते सखि दुःखिता।<br>
इत्युक्ताहं तया सख्या दुःखात्कामप्यगां दशाम् ।। ४९<br>
आत्मानमनुशोच्याथ गत्वा पित्रोर्निवेद्य तत् ।<br>
अनैषं तमहं कालं पुनः संगमवाञ्छया ।। ५०<br>
सोऽट्टहासस्त्वमुत्पन्नः सा चाहं मिलितावुभौ ।<br>
अद्येहावां तदेवं नौ जनितैवाचिरात्सुतः ।। ५१<br>
एवं तयोक्ते ज्ञानिन्या सौदामिन्या प्रहर्षवान् ।<br>
अभूदुत्पन्नपुत्रास्थः स पवित्रधरो द्विजः ।। ५२<br>
कालेन तस्य यक्षिण्या तस्यां सूनुरजायत ।<br>
गृहं चित्तं च जातेन तयोर्येन प्रकाशितम् ।। ५३<br>
दृष्ट्वा च तस्य पुत्रस्य स पवित्रधरो मुखम् ।<br>
संपेदे सोऽट्टहासोऽत्र यक्षो दिव्याकृतिः क्षणात् ।। ५४<br>
उवाच यक्षिणीं चैतां प्रिये शापो गतः स नौ ।<br>
जातः सैषोऽट्टहासोऽहमेहि यावो निजां गतिम् ।। ५५<br>
इत्युक्तवन्तं तं भार्या सावादीच्छिशुरेव ते ।<br>
भ्राता शापात्सुतीभूता कथं स्यादिति चिन्त्यताम् ।। ५६<br>
तच्छ्रुत्वा ध्यानतोऽवेक्ष्य सोऽट्टहासो जगाद ताम् ।<br>
देवदर्शन इत्यस्ति ब्राह्मणोऽस्यां पुरि प्रिये ।। ५७<br>
पञ्चाग्नेस्तस्य चान्यौ द्वावधिकं ज्वलतः क्षुधा ।<br>
जठराग्नी सभार्यस्य दरिद्रस्य प्रजाधनैः ।। ५८<br>
धनपुत्रार्थिनं तं च तपसि स्थितमेकदा ।<br>
आराधयन्तं भगवानग्निः स्वप्ने समादिशत् ।। ५९<br>
औरसो नास्ति पुत्रस्ते कृत्रिमस्तु भविष्यति ।<br>
तद्वशादेव च ब्रह्मन्दारिद्र्यं ते निवर्त्स्यति ।। ६०<br>
इत्यग्न्यादेशतो विप्रस्तत्प्रतीक्षोऽद्य संस्थितः ।<br>
तस्मै शिशुरयं देयो भवितव्यमिदं हि तत् ।। ६१<br>
इत्युक्त्वा तां प्रियां स्वर्णपूर्णकुम्भोपरि स्थितम् ।<br>
कृत्वा च तं गलाबद्धदिव्यरत्नस्रजं शिशुम् ।। ६२<br>
क्षिप्त्वा तस्य गृहे रात्रौ प्रसुप्तस्य द्विजन्मनः ।<br>
सभार्यस्य सभार्यः स्वां सोऽट्टहासो ययौ गतिम ।। ६३<br>
सोऽपि प्रबुध्य विप्रोऽत्र विस्फुरद्रत्नतारकम् ।<br>
अपश्यद्बालचन्द्रं तं सभार्यो देवदर्शनः ।। ६४<br>
किमेतदिति विस्मित्य हेमकुम्भं विलोक्य तम् ।<br>
स स्वप्नादेशमाग्नेयं सस्मार च ननन्द च ।। ६५<br>
जग्राह बालकं तं च पुत्रं विधिसमर्पितम ।<br>
धनं च तत्प्रभाते च विदधे स महोत्सवम् ।। ६६<br>
एकादशे च दिवसे तस्य पुत्रस्य तत्र सः ।<br>
बालस्य स्वोचितं नाम श्रीदर्शन इति व्यधात् ।। ६७<br>
ततो महाधनो भूत्वा तस्थौ क्रत्वादिकाः क्रियाः ।<br>
कुर्वन्भोगांश्च भुञ्जानः स विप्रो देवदर्शनः ।। ६८<br>
सोऽपि श्रीदर्शनस्तत्र वृद्धिं प्राप्तः पितुर्गृहे ।<br>
प्रकर्षं वेदविद्यासु प्रापास्त्रेषु च वीर्यवान् ।। ६९<br>
कालेन यौवनस्थस्य स पिता देवदर्शनः ।<br>
तीर्थयात्रागतस्तस्य प्रयागे प्रशमं ययौ ।। ७०<br>
तद्बुद्ध्वा तस्य मातापि प्रविष्टाग्निं ततश्च सः ।<br>
व्यधाच्छ्रीदर्शनः शोचंस्तयोः शास्त्रोदिताः क्रियाः ।। ७१<br>
शनैश्च स तनूभूतशोकोऽकृतपरिग्रहः ।<br>
द्यूतक्रीडाप्रसक्तोऽभूद्दैवात्प्राज्ञोऽप्यबान्धवः ।। ७२<br>
अचिरेण च कालेन तस्य क्षीणार्थसंपदः ।<br>
तेन दुर्व्यसनेनासीद्भोजनेऽपि कदर्थना ।। ७३<br>
एकदा द्यूतशालायां निराहारस्थितं त्र्यहम् ।<br>
अशक्नुवन्तं निर्गन्तुं लज्जयानुचिताम्बरम् ।। ७४<br>
अन्यैर्दत्तमभुञ्जानं दुःखितं कितवः सखा ।<br>
कश्चिन्मुखरको नाम तं श्रीदर्शनमभ्यधात् ।। ७५<br>
किं मुह्यसीदृगेवेदं द्यूतव्यसनपातकम् ।<br>
अश्रीकटाक्षपाताः किमक्षा न विदितास्तव ।। ७६<br>
बाहू प्रावरणं शय्या पांसवश्चत्वरं गृहम् ।<br>
भार्या विध्वस्तता धात्रा कितवस्य हि निर्मितम् ।। ७७<br>
किं तन्न भुङ्क्षे विद्वानप्यात्मानं किमुपेक्षसे ।<br>
जीवन्हि धीरोऽभिमतं किं नाम न यदाप्नुयात् ।। ७८<br>
तथा च चित्रामत्रैतां भूनन्दनकथां शृणु ।<br>
अस्तीहाभरणं भूमेः कश्मीरा इति मण्डलम् ।। ७९<br>
दृश्यभोगं विधायैकं त्रिदिवं सुकृतां कृते ।<br>
भोग्यभोगं विधाता यद्द्वितीयमिव निर्ममे ।। ८०<br>
अहमत्राधिका नाहमित्यन्योन्यमिवेर्ष्यया ।<br>
प्रविष्टाभ्यां श्रितं द्वाभ्यां सरस्वत्या श्रिया च यत् ।। ८१<br>
धर्मद्रुहः प्रवेशोऽत्र कलेर्मा भूदितीव यत् ।<br>
स्वदेहपरिवेषेण रक्ष्यते तुहिनाद्रिणा ।। ८२<br>
देवतीर्थमयाद्दूरमितो याहीति कल्मषम् ।<br>
वीचिहस्तैर्नुदन्त्येव भूषितं यद्वितस्तया ।। ८३<br>
यस्मिन्सितसुधाधौतास्तुङ्गाः प्रासादपङ्क्तयः ।<br>
कुर्वन्त्यासन्नहिमवत्पादशैलावलीभ्रमम् ।। ८४<br>
तस्मिन्वर्णाश्रमगुरुः प्रजानन्दनचन्द्रमाः ।<br>
अभूद्विद्यागमबुधो नाम्ना भूनन्दनो नृपः ।। ८५<br>
नखराजिनियुक्तेषु विरेजे यस्य विक्रमः ।<br>
कामिनीकुचयुग्मेषु मण्डलेषु च विद्विषाम् ।। ८६<br>
यस्य नीतिमतोऽप्यासन्प्रजाः शश्वदनीतयः ।<br>
कृष्णैकासक्तचित्तस्याप्यकृष्णतरमानसाः ।। ८७<br>
स जातु राजा द्वादश्यां विधिवत्पूजिताच्युतः ।<br>
स्वप्ने कामप्युपायातामपश्यद्दैत्यकन्यकाम् ।। ८८<br>
तया संप्राप्य संयोगं प्रबुद्धो न ददर्श ताम् ।<br>
व्यक्तं ददर्श संभोगचिह्नमङ्गे तु विस्मितः ।। ८९<br>
नायं स्वप्नः स्फुटो ह्येष संभोगस्तर्कयाम्यहम् ।<br>
विप्रलब्धस्तया नूनं नार्या किमपि दिव्यया ।। ९०<br>
इत्यवेत्य च तच्चित्तस्तथाभूद्विरहातुरः ।<br>
यथा स राजकार्याणि जहौ सर्वाण्यपि क्रमात् ।। ९१<br>
अपश्यन्प्रात्युपायं च तस्याः सोऽचिन्तयन्नृपः ।<br>
हरेः प्रसादात्सोऽभून्मे तथा तत्संगमक्षणः ।। ९२<br>
आराधयामि तत्प्रात्यै गत्वैकान्ते तमेव तत् ।<br>
राज्यपाशं विमुच्येमं हा तद्विरहनीरसम् ।। ९३<br>
इति संकल्प्य संबोध्य सचिवाननुजाय सः ।<br>
सुनन्दनाभिधानाय राज्यं भूनन्दनो ददौ ।। ९४<br>
त्यक्तराज्यश्च स ययौ पादन्यासोद्भवं हरेः ।<br>
तीर्थं क्रमसरो नाम त्रिविक्रमकृतं पुरा ।। ९५<br>
यदध्यासितमभ्यर्णपर्वताग्रनिवेशिभिः ।<br>
शृङ्गाकारैस्त्रिभिर्देवैर्ब्रह्मविष्णुमहेश्वरैः ।। ९६<br>
येन विष्णुपदेनान्या काश्मीरेषु सुरापगा ।<br>
सृष्टा विषुवती नाम वितस्ता मत्सरादिव ।। ९७<br>
तत्रासीत्स तपः कुर्वन्राजान्यरसनिःस्पृहः ।<br>
क्लाम्यन्नव्यरसाकाङ्क्षी निदाघ इव चातकः ।। ९८<br>
व्यतीतद्वादशाब्दे च तस्मिंस्तत्र तपःस्थिते ।<br>
आगात्तेन पथा कोऽपि तपस्वी ज्ञानिनां वरः ।। ९९<br>
पिङ्गलाग्रजटश्चीरवासाः शिष्यगणान्वितः ।<br>
तत्तीर्थशैलशिखरादवतीर्ण इवेश्वरः ।। १००<br>
स तं दृष्ट्वैव राजानं जातप्रीतिरुपेत्य च ।<br>
प्रह्वः पृष्ट्वा च वृत्तान्तं ध्यात्वा क्षणमिवाब्रवीत् ।। १०१<br>
राजन्सा दैत्यकन्या ते प्रिया पातालवासिनी ।<br>
तदाश्वसिहि तस्यास्त्वामन्तिकं प्रापयाम्यहम् ।। १०२<br>
अहं हि दाक्षिणात्यस्य यज्ञसंज्ञस्य यज्वनः ।<br>
पुत्रो भूतिवसुर्नाम ब्राह्मणो योगिनां गुरुः ।। १०३<br>
सोऽहं संक्रमितज्ञानः पित्रा पातालशास्त्रतः ।<br>
शिक्षित्वा हाटकेशानमन्त्रतन्त्रविधिक्रमम् ।। १०४<br>
गत्वा श्रीपर्वतेऽकार्षं त्र्यम्बकाराधनं तपः ।<br>
तेन तुष्टोऽथ मां तत्र साक्षादित्यादिशच्छिवः ।। १०५<br>
गच्छ दैत्याङ्गनायुक्तो भुक्त्वा भोगान्रसातले ।<br>
मामुपैष्यस्युपायं च तत्प्राप्तौ शृणु वच्मि ते ।। १०६<br>
सन्ति भूयांसि पातालविवराण्यत्र भूतले ।<br>
प्रकाशं त्वस्ति कश्मीरेष्वेकं मयकृतं महत् ।। १०७<br>
येन प्रवेश्य गुप्तासु दानवोद्यानभूमिषु ।<br>
उषा बाणसुता कान्तमनिरुद्धं व्यनोदयत् ।। १०८<br>
प्रद्युम्नश्च तदा पुत्रं रक्षितुं तं व्यधत्त यत् ।<br>
प्रकटं गिरिशृङ्गेण प्रकल्प्य द्वारमेकतः ।। १०९<br>
तद्द्वाररक्षाहेतोश्च यत्र दुर्गां न्यवेशयत् ।<br>
आराध्य स स्तुतिशतैः शारिकानामधारिणीम् ।। ११०<br>
येन प्रद्युम्नशिखरं शारिकाकूटमित्यपि ।<br>
नामद्वयेन तत्तत्र स्थानमद्याभिधीयते ।। १११<br>
गच्छ तेन बिलाग्रेण प्रविश्यानुचरैः सह ।<br>
पातालं मत्प्रसादाच्च सिद्धिस्तेऽत्र भविष्यति ।। ११२<br>
इत्युक्त्वान्तर्हिते देवे तत्प्रसादप्रभावतः ।<br>
उत्पन्नाखिलविज्ञानः कश्मीरानागतोऽस्म्यमून् ।। ११३<br>
तदस्माभिः समं राजञ्शारिकाकूटमेहि तत् ।<br>
यावदिष्टाङ्गनापार्श्वं पातालं त्वां नयाम्यहम् ।। ११४<br>
एवमुक्तवता तेन तथेति स तपस्विना ।<br>
समं तच्छारिकाकूटं ययौ भूनन्दनो नृपः ।। ११५<br>
तत्र स्नात्वा वितस्तायामर्चयित्वा विनायकम् ।<br>
संपूज्य शारिकां देवीं दिग्बन्धादिपुरःसरम् ।। ११६<br>
विधिवत्सर्षपक्षेपाद्धरानुग्रहशालिना ।<br>
महातपस्विना तेन विवरे प्रकटीकृते ।। ११७<br>
प्रविश्य तेनैव समं सशिष्येण स भूपतिः ।<br>
जगाम पातालपथं पञ्चाहानि दिवानिशम् ।। ११८<br>
षष्ठेऽह्नि सर्वेऽप्युत्तीर्य गङ्गां पातालवाहिनीम् ।<br>
भूमौ रजतमय्यां ते दिव्यमैक्षन्त काननम् ।। ११९<br>
स्थलप्रफुल्लसौवर्णकमलामोदवासितम् ।<br>
उद्यत्प्रवालकर्पूरचन्दनागुरुपादपम् ।। १२०<br>
तन्मध्ये सुमाहभोगं रत्नसोपानसुन्दरम् ।<br>
सौवर्णभित्ति माणिक्यस्तम्भसंभारभासुरम् ।। १२१<br>
चन्द्रकान्तशिलाबद्धविशालामलसारकम् ।<br>
प्रहृष्टा ददृशुः प्रांशु शैवमायतनं च ते ।। १२२<br>
ततश्च स तपस्वी तान्स्वशिष्यांस्तं च भूपतिम् ।<br>
भूनन्दनं ज्ञानिवरो जाताश्चर्यानभाषत ।। १२३<br>
अयं स देवः पातालनिलयो हाटकेश्वरः ।<br>
गीयते त्रिषु लोकेषु तदसौ पूज्यतामिति ।। १२४<br>
ततः सर्वेऽपि ते तैस्तैः पुष्पैः पातालसंभवैः ।<br>
तद्गङ्गाम्भःप्लुताः शंभुं पूजयामासुरत्र तम् ।। १२५<br>
तत्पूजाक्षणविश्रान्ता गत्वा प्रापुस्ततश्च ते ।<br>
पतत्पक्वफलं दिव्यमेकं जम्बुमहाद्रुमम् ।। १२६<br>
तं प्रेक्ष्य स तपस्वी तानवोचन्न फलानि वः ।<br>
भक्ष्याण्येतस्य विघ्नं हि भुक्तान्येतानि कुर्वते ।। १२७<br>
तच्छ्रुत्वापि चखादैकस्तच्छिष्यस्तत्फलं क्षुधा ।<br>
खादित्वैव च संपेदे निश्चेष्टः स्थावराकृतिः ।। १२८<br>
ततस्तद्दर्शनत्रासपरित्यक्तफलस्पृहैः ।<br>
स तपस्वी सहान्यैस्तैः शिष्यैर्भूनन्दनान्वितः ।। १२९<br>
क्रोशमात्रमतिक्रम्य हेमप्राकारमुच्छ्रितम् ।<br>
सद्रत्नरचितद्वारमत्रावस्थितमैक्षत ।। १३०<br>
तद्द्वारपार्श्वयोर्लोहमयाङ्गावुभयोरुभौ ।<br>
प्रवेशरोधिनौ मेषौ दृष्ट्वा शृङ्गप्रहारिणौ ।। १३१<br>
हत्वा सपदि दण्डेन न्यस्तमन्त्रेण मूर्धनि ।<br>
विद्रावयामास स तौ क्वापि वज्रहताविव ।। १३२<br>
ततः स तेन द्वारेण तच्छिष्याश्च नृपश्च सः ।<br>
प्रविश्य ददृशुर्दिव्यान्हेमरत्नमयान्गृहान् ।। १३३<br>
द्वारि द्वारि च तेषां ते दन्तदष्टाधरोत्कटान् ।<br>
गृहीतलोहमुसलानपश्यन्द्वाररक्षिणः ।। १३४<br>
ततश्चोपाविशन्सर्वे तत्रैकस्य तरोस्तले ।<br>
स तपस्वी तु दुष्टघ्नीमबघ्नाद्योगधारणाम् ।। १३५<br>
तद्धारणाप्रभावेण रौद्रास्ते द्वाररक्षकाः ।<br>
सर्वेऽपि सर्वद्वारेभ्यः पलाय्यादर्शनं ययुः ।। १३६<br>
क्षणाच्च तेभ्यो द्वारेभ्यो दिव्याभरणवाससः ।<br>
दैत्यकन्यापरीवारवारनार्यो विनिर्ययुः ।। १३७<br>
ताः पृथक्पृथगभ्येत्य तान्सर्वाना तपस्विनः ।<br>
प्रवेशायार्थयामासुर्यथास्वं स्वामिनीगिरा ।। १३८<br>
अन्तःप्रविष्टैर्युष्माभिर्नोल्लङ्घ्यं स्वप्रियावचः ।<br>
इति तानपरानुक्त्वा स तपस्वी कृती ततः ।। १३९<br>
कतिभिश्च समं ताभिः प्रविश्य वरमन्दिरम् ।<br>
एकां प्रापोत्तमां दैत्यकन्यां भोगांश्च वाञ्छितान् ।। १४०<br>
अन्येऽप्येकैकशोऽन्याभिस्ताभिस्ते दिव्यवेश्मसु ।<br>
प्रवेशिता ययुर्दैत्यसुतासंभोगपात्रताम् ।। १४१<br>
राजा भूनन्दनः सोऽपि नीतोऽभूदेकया तदा ।<br>
प्रश्रयानतया तत्र बहिर्मणिमयं गृहम् ।। १४२<br>
परीवारवरस्त्रीणां प्रतिबिम्बैः समन्ततः ।<br>
सजीवचित्रविन्यासमिव यद्रत्नभित्तिषु ।। १४३<br>
यत्सुश्लक्ष्णमहानीलमयभूभागनिर्मितम् ।<br>
दिवः पृष्ठमिवारूढं विमानविजिगीषया ।। १४४<br>
मदाकुललसद्रामं हृद्यप्रद्युम्नविभ्रमम् ।<br>
यदच्युतप्रभावाढ्यं वृष्णीनामिव केतनम् ।। १४५<br>
बालातपसहं पुष्पमपि यत्र न योषिताम् ।<br>
वपुषः सुकुमारत्वे प्राप्नुयादुपमानताम् ।। १४६<br>
तत्र प्रविष्टः सोऽपश्यद्दिव्यसंगीतनादिनि ।<br>
राजा प्राक्स्वमदृष्टां तां कान्तामसुरकन्यकाम् ।। १४७<br>
यस्याः प्रकाशिते कान्त्या पातालेऽर्कादिवर्जिते ।<br>
रत्नाद्यालोकनिर्माणं पुनरुक्तं प्रजापतेः ।। १४८<br>
तां स पश्यन्ननिर्वाच्यरूपां हर्षाश्रुणा नृपः ।<br>
अन्यावलोकनमलं चक्षुषोर्धौतवानिव ।। १४९<br>
सापि तं वीक्ष्य राजेन्द्रं ख्याप्यमानालिगीतिभिः ।<br>
बाला कुमुदिनी नाम कमपि प्रमदं दधौ ।। १५०<br>
उत्थाय पाणावादाय क्लेशितोऽसि मयेति च ।<br>
ब्रुवती सादरा सा तमुपावेशयदासने ।। १५१<br>
क्षणमात्रं च विश्रान्तं स्नातं वस्त्राद्यलंकृतम् ।<br>
सा निनाय तमुद्यानमापानायासुराङ्गना ।। १५२<br>
तत्र तीरतरूल्लम्बिशवरक्तवसासवैः ।<br>
पूर्णायाः सा तटे वाप्यास्तेन साकमुपाविशत् ।। १५३<br>
तद्वसासवपूर्णं च पात्रं तस्मै नृपाय सा ।<br>
ददौ पानाय स च तन्न जग्राह जुगुप्सितम् ।। १५४<br>
न ते क्षेमं भवेदेतदस्मत्पानं निषेधतः ।<br>
इति निर्बन्धतस्तां च ब्रुवाणां सोऽब्रवीन्नृपः ।। १५५<br>
अपेयं निश्चितं नैव पास्याम्येतद्यदस्त्विति ।<br>
ततः सा तस्य तन्मूर्ध्नि पात्रं क्षिप्त्वान्यतो ययौ ।। १५६<br>
स च कूणितनेत्रास्यो राजान्यस्यां जलान्तरे ।<br>
तच्चेटिकाभिरादाय दीर्घिकायां निचिक्षिपे ।। १५७<br>
क्षिप्त एव च तत्कालं तस्मिन्पूर्वतपोवने ।<br>
तीर्थे क्रमसरस्येव प्राप्तमात्मानमैक्षत ।। १५८<br>
पश्यंश्च स हिमं तत्र हसन्तमिव तं नगम् ।<br>
विषण्णविस्मितोद्भ्रान्तो वञ्चितः स व्यचिन्तयत् ।। १५९<br>
क्व तद्दैत्यसुतोद्यानं क्वायं क्रमसरो गिरिः ।<br>
अहो किमिदमाश्चर्यं किं माया किं मतिभ्रमः ।। १६०<br>
किमन्यद्वा ध्रुवं तस्या यन्मयोल्लङ्घितं वचः ।<br>
तपस्विवाक्यं श्रुत्वापि तस्येदं मे विजृम्भितम् ।। १६१<br>
न च तन्निन्दितं पानं सा ममैव परीक्षिणी ।<br>
मूर्ध्नि च्युतेन यत्तेन दिव्यमायाति सौरभम् ।। १६२<br>
तत्सर्वथा ह्यभव्यानां कृतः क्लेशो महानपि ।<br>
न फलाय विधिस्तेषु तथा वामो हि वर्तते ।। १६३<br>
इत्येवं चिन्तयन्नेत्य भृङ्गैर्भूनन्दनोऽत्र सः ।<br>
अवेक्षतासुरसुतापानसिक्ताङ्गगन्धतः ।। १६४<br>
कष्टमिष्टफलो मा भूज्जातोऽनिष्टफलस्तु मे ।<br>
परिक्लेशोऽल्पसत्त्वस्य वेतालोत्थापनं यथा ।। १६५<br>
इति तैर्दश्यमानश्च भृङ्गैः स विमृशंस्तदा ।<br>
जातोद्वेगो मतिं चक्रे देहत्यागाय भूपतिः ।। १६६<br>
तावच्च तेन मार्गेण कोऽपि दैवात्समागतः ।<br>
मुनिपुत्रः क्षितिपतिं तथाभूतं ददर्श तम् ।। १६७<br>
सोऽभ्युपेत्य निवार्याशु भ्रमरान्करुणार्द्रधीः ।<br>
ऋषिः पृष्ट्वा च वृत्तान्तं नृपमेतमभाषत ।। १६८<br>
राजन्यावदयं देहस्तावद्दुःखक्षयः कुतः ।<br>
तदनुद्वेगतः साध्यः पुरुषार्थः सदा बुधैः ।। १६९<br>
यावच्च नाच्युतेशानविरिञ्चिष्वेकतामतिः ।<br>
भेदोपासनजास्तावद्भङ्गुरा एव सिद्धयः ।। १७०<br>
तदभेदधिया ध्यायन्ब्रह्मविष्णुमहेश्वरान् ।<br>
धैर्येण द्वादशान्यानि वर्षाणीह तपः कुरु ।। १७१<br>
ततः प्राप्स्यसि कान्तां तामन्ते सिद्धिं च शाश्वतीम् ।<br>
देहस्तु तावत्सिद्धस्ते पश्यायं दिव्यसौरभः ।। १७२<br>
समन्त्रं च गृहाणेदं मम कृष्णमृगाजिनम् ।<br>
कृतावगुण्ठनो येन भ्रमरैर्नहि बाध्यसे ।। १७३<br>
इत्युक्त्वाजिनमन्त्रौ स तस्मै दत्त्वा मुनिर्ययौ ।<br>
तथेत्यात्तधृतिः सोऽपि तीर्थे तत्रावसन्नृपः ।। १७४<br>
द्वादशाब्दोषितं तं च तपसाराधितेश्वरम् ।<br>
भूपं कुमुदिनी दैत्यकन्या सा स्वयमभ्यगात् ।। १७५<br>
तया साकं स पातालं गत्वा दयितया चिरम् ।<br>
राजा भूनन्दनो भोगान्भुञ्जानः सिद्धिमाप्तवान् ।। १७६<br>
इत्यनुद्वेगशीला ये भव्या धैर्यावलम्बिनः ।<br>
दूरभ्रष्टामपि निजां भूमिं संप्राप्नुवन्ति ते ।। १७७<br>
त्वं चेह भाविकल्याणः श्रीदर्शन सुलक्षणः ।<br>
तदाहारं विनात्मानं किमुद्वेगादुपेक्षसे ।। १७८<br>
इत्युक्तो द्यूतशालान्तः सख्या मुखरकेण सः ।<br>
तेन श्रीदर्शनो रात्रौ निराहारो जगाद तम् ।। १७९<br>
यथात्थ त्वं कुलीनः सन्किंत्वस्यां पुरि लज्जया ।<br>
निर्गन्तुं न बहिः शक्नोमीदृशो द्यूतदुर्गतः ।। १८०<br>
तदस्यामेव चेद्रात्रौ विदेशे गमनं क्वचित् ।<br>
न निषेधसि मे मित्र तदाहारं करोम्यहम् ।। १८१<br>
तच्छ्रुत्वैव तथेत्युक्त्वा तस्मै मुखरकोऽथ सः ।<br>
आनीय भोजनं प्रादात्सोऽपि तद्बुभुजे तदा ।। १८२<br>
भुक्त्वैव च स तेनैव सह श्रीदर्शनस्ततः ।<br>
प्रायात्स्नेहानुयातेन सख्या देशान्तरं प्रति ।। १८३<br>
गच्छन्तं चात्र तं मार्गे यक्षौ दैवादपश्यताम् ।<br>
यदृच्छयागतौ व्योम्ना जननीजनकौ निशि ।। १८४<br>
सौदामिन्यट्टहासौ तौ याभ्यां विप्रस्य वेश्मनि ।<br>
स देवदर्शनस्यात्र जातमात्रो न्यधीयत ।। १८५<br>
तौ विज्ञाय तमापन्नं द्यूतव्यसननिर्धनम् ।<br>
विदेशप्रस्थितं स्नेहाददृश्यावूचतुर्दिवः ।। १८६<br>
भोः श्रीदर्शन मात्रा ते देवदर्शनभार्यया ।<br>
भूमावाभरणान्यन्तः स्थापितानि स्ववासके ।। १८७<br>
तानि गत्वा गृहीत्वा त्वं निश्चिन्तं मालवं व्रज ।<br>
ऊर्जितश्रीर्हि तत्रास्ति श्रीसेन इति भूपतिः ।। १८८<br>
स च द्यूतविपत्क्लिष्टः कुमारत्वे भृशं यतः ।<br>
अतस्तेन कृतः स्फीतः कितवानां महामठः ।। १८९<br>
लभन्ते कितवास्तत्र वसन्तोऽभीष्टभोजनम् ।<br>
तद्वत्स तत्र गच्छ त्वं भद्रं तव भविष्यति ।। १९०<br>
इति वाचं दिवः श्रुत्वा गत्वा श्रीदर्शनो गृहम् ।<br>
भुवः खातात्समित्त्रस्तान्यादत्ताभरणानि सः ।। १९१<br>
ततो हृष्टः समं तेन सख्या मुखरकेण सः ।<br>
देवतानुग्रहं मत्वा प्रतस्थे मालवं प्रति ।। १९२<br>
गत्वा सुदूरमध्वानं तया रात्र्या दिनेन च ।<br>
सायं स बहुसस्याख्यं ग्रामं तेन सहाप्तवान् ।। १९३<br>
श्रान्तश्च तस्य ग्रामस्य नातिदूरे सुहृत्सखः ।<br>
उपाविशत्तडागस्य तीरे विमलपाथसः ।। १९४<br>
तत्र तस्मिन्क्षणं धौतपादे पीताम्भसि स्थिते ।<br>
काप्यनन्यसमा रूपे कन्या तोयार्थमाययौ ।। १९५<br>
नीलोत्पलसवर्णाङ्गलेखा रतिरिवैकिका ।<br>
हरदग्धस्य कामस्य धूमेन श्यामलीकृता ।। १९६<br>
सा तं श्रीदर्शनं दृष्ट्वा प्रेमनिर्भरया दृशा ।<br>
उपेत्य दर्शनप्रीतं सवयस्यमभाषत ।। १९७<br>
कुत्रागतौ महाभागौ युवामिह विपत्तये ।<br>
किमज्ञानाज्ज्वलत्यग्नौ पतितौ स्थः पतङ्गवत् ।। १९८<br>
एतच्छ्रुत्वा स संभ्रान्तः कन्यां मुखरकोऽत्र ताम् ।<br>
पप्रच्छ का त्वं किं चैतत्त्वयोक्तं कथ्यतामिति ।। १९९<br>
ततोऽब्रवीत्सा संक्षेपाद्वच्म्येतच्छृणुतं युवाम् ।<br>
अस्त्यग्रहारः सुमहान्सुघोषो नाम विश्रुतः ।। २००<br>
तत्राभूत्पद्मगर्भाख्यो ब्राह्मणो वेदवित्तमः ।<br>
तस्योत्तमकुला भार्या नाम्ना शशिकलाभवत् ।। २०१<br>
तस्यां च तस्यापत्ये द्वे जाते आस्तां सुजन्मनः ।<br>
सुतो मुखरको नाम पद्मिष्ठेति सुताप्यहम् ।। २०२<br>
स मे मुखरको भ्राता द्यूतव्यसनविद्रुतः ।<br>
बाल्येऽपि निर्गत्य गृहात्क्वापि देशान्तरं गतः ।। २०३<br>
तेन शोकेन पञ्चत्वं गतायां मम मातरि ।<br>
मत्पितोभयदुःखार्तस्त्यक्तवान्स गृहस्थितिम् ।। २.०४<br>
एकाकी च गृहीत्वा मां तं गवेषयितुं सुतम् ।<br>
भ्राम्यन्नितस्ततः प्रापदिमं ग्रामं विधेर्वशात् ।। २०५<br>
इह चास्ति महान्ग्रामे चौरश्चौरचमूपतिः ।<br>
वसुभूतिरिति ख्यातो ब्राह्मणो नाममात्रतः ।। २०६<br>
तेनेह प्राप्य पापेन सभृत्येन पितुर्मम ।<br>
तस्य प्राणाः सुवर्णं च शरीरान्तर्गतं हृतम् ।। २०७<br>
अहं च तेन नीत्वैव गृहं बन्दीकृता सती ।<br>
सुभूतिनाम्ने पुत्राय प्रदातुं परिकल्पिता ।। २०८<br>
स चास्य पुत्रो मुषितं सार्थं क्वापि गतः स्थितः ।<br>
नायात्यद्यापि मत्पुण्यैः प्रमाणं मेऽधुना विधिः ।। २०९<br>
तदेष चौरो दृष्ट्वा वां कुर्यादत्याहितं भुवम् ।<br>
विमुच्येथे यथैतस्मादुपायं कुरुत तथा ।। २१०<br>
एवमुक्तवतीं जातप्रत्यभिज्ञस्तदैव ताम् ।<br>
कन्यां कण्ठे समालम्ब्य रुदन्मुखरकोऽब्रवीत् ।। २११<br>
हा पद्मिष्ठे स एषोऽहं भ्राता मुखरकस्तव ।<br>
बन्धुद्रोही भगिनिके मन्दभाग्यो हतोऽस्मि हा ।। २१२<br>
तच्छ्रुत्वा सापि पद्मिष्ठा विग्ना दृष्टेऽग्रजे तथा ।<br>
कृपयेवाखिलैर्दुखैः परिवव्रे जवाद्यथा ।। २१३<br>
ततस्तौ पितरावार्त्या शोचन्तौ भ्रातरावुभौ ।<br>
श्रीदर्शनः समाश्वास्य कालोचितमभाषत ।। २१४<br>
शोकस्यावसरो नायं रक्ष्यो ह्यात्मैव सांप्रतम् ।<br>
त्यक्त्वाप्यर्थं ततः कार्या चौरस्यास्य प्रतिक्रिया ।। २१५<br>
एवं श्रीदर्शनेनोक्ते दुःखं संहृत्य धैर्यतः ।<br>
कर्तव्यसंविदं चक्रुस्ते त्रयोऽपि परस्परम् ।। २१६<br>
ततः श्रीदर्शनो मान्द्यं विधायासीन्निपत्य सः ।<br>
तीरे तस्य तडागस्य कृशः पूर्वैरभोजनैः ।। २१७<br>
पादौ तस्य गृहीत्वा च तस्थौ मुखरको रुदन् ।<br>
पद्मिष्ठा च ययौ तस्य पार्श्वं चोरपतेर्द्रुतम् ।। २१८<br>
अब्रवीच्च तडागान्ते मन्दः कोऽप्यागतः स्थितः ।<br>
पान्थस्तस्य द्वितीयश्च तत्रास्ते परिचारकः ।। २१९<br>
तच्छ्रुत्वैव स चौरोऽत्र भृत्यांश्चौरान्विसृष्टवान् ।<br>
ते गत्वा तौ तथारूपौ दृष्ट्वा मुखरकं तयोः ।। २२०<br>
अपृच्छन्नस्य किं भद्र कृते रोदिषि यद्भृशम् ।<br>
एतच्छ्रुत्वा कृतार्तिस्तांश्चौरान्मुखरकोऽब्रवीत् ।। २२१<br>
अग्रजो ब्राह्मणोऽयं मे तीर्थयात्राप्रवासतः ।<br>
रोगाक्रान्तः शनैर्भ्राम्यन्निह प्राप्तोऽद्य मत्सखः ।। २२२<br>
प्राप्त एव च निश्चेष्टीभूतो मामयमुक्तवान् ।<br>
उत्तिष्ठ वत्स मे दर्भसंस्तरं कुरु सत्वरम् ।। २२३<br>
ब्राह्मणं कंचिदस्माच्च ग्रामाद्गुणिनमानय ।<br>
तस्मै ददामि सर्वस्वं नाद्य जीवाम्यहं निशि ।। २२४<br>
इत्युक्तोऽहमनेनेह विदेशेऽस्तं गते रवौ ।<br>
कर्तव्यमूढो दुःखार्तो रोदनं शरणं श्रितः ।। २२५<br>
तद्यूयं ब्राह्मणं कंचिदस्यानयत जीवतः ।<br>
यावद्ददात्ययं तस्मै स्वहस्तेन यदस्ति नौ ।। २२६<br>
एष ह्यद्य ध्रुवं रात्रौ नभविष्यत्यहं च तत् ।<br>
दुःखं सोढं न शक्नोमि श्वः प्रवेक्ष्यामि पावकम् ।। २२७<br>
तदस्मदर्थनामेतां कुरुध्वं यत्कृपालवः ।<br>
मिलिता यूयमस्माकमिहाकारणबान्धवाः ।। २२८<br>
तच्छ्रुत्वा जातकरुणाश्चौरा गत्वा तथैव तत् ।<br>
उक्त्वा तं वसुभूतिं ते स्वामिनं पुनरब्रुवन् ।। २२९<br>
तदागच्छ गृहाण त्वं स्वयं तस्मात्प्रयच्छतः ।<br>
प्रतिग्रहेण विप्रात्तद्धनं ग्राह्यं निपात्य यत् ।। २३०<br>
इत्युक्तो वसुभूतिस्तैरवादीदेष कः क्रमः ।<br>
अनिपात्य धनादानमस्माकमनयः परः ।। २३१<br>
कुर्वीत निश्चयं दोषं हृतस्वो ह्यनिपातितः ।<br>
इत्युक्तवन्तं तं पापं भृत्याः प्रत्यूचुरत्र ते ।। २३२<br>
केयं शङ्का क्व हरणं क्व मुमूर्षोः प्रतिग्रहः ।<br>
प्रातर्वा तौ हनिष्यामो द्विजौ जीविष्यतो यदि ।। २३३<br>
अन्यथा तु वृथा ब्रह्महत्यापापेन किं फलम् ।<br>
श्रुत्वैतत्प्रतिपेदे स वसुभूतिस्तथेति तत् ।। २३४<br>
आगात्प्रतिग्रहार्थं च नक्तं श्रीदर्शनान्तिकम् ।<br>
श्रीदर्शनोऽप्यवच्छाद्य किंचित्किंचिद्ददौ श्वसन् ।। २३५<br>
मात्राभरणमस्मै तत्कृत्वा ग्रस्ताक्षरां गिरम् ।<br>
ततः कृतार्थश्चौरोऽसौ सानुगोऽपि गृहान्ययौ ।। २३६<br>
अथ सुप्तेषु चौरेषु रात्रौ श्रीदर्शनस्य सा ।<br>
पद्मिष्ठोपाययौ तस्य पार्श्वं मुखरकस्य च ।। २३७<br>
ततस्त्रयोऽपि ते तूर्णं मन्त्रयित्वा ययुस्ततः ।<br>
पथा चौरविहीनेन मालवं प्रति तं पुनः ।। २३८<br>
तया रात्र्या च दूरं ते गत्वा प्रापुर्महाटवीम् ।<br>
नित्यं कण्टकितां भ्राम्यत्कृष्णसारमृगेक्षणाम् ।। २३९<br>
शुष्यत्तनुलतां तारचीरचीत्काररोदिनीम् ।<br>
उन्नदद्व्याघ्रसिंहादिप्राणिभ्यो बिभ्यतीमिव ।। २४०<br>
तस्यां च गच्छतां तेषां क्लेशं दृष्ट्वाखिलं दिनम् ।<br>
कृपयेवोपसंहृत्य भासमस्तं ययौ रविः ।। २४१<br>
ततः श्रान्ताः क्षुधार्तास्ते वृक्षमूलमुपाश्रिताः ।<br>
प्रदोषेऽग्नेरिव ज्वालां ददृशुस्तत्र दूरतः ।। २४२<br>
ग्रामोऽयमत्र जातु स्यात्तद्गत्वालोकयाम्यहम् ।<br>
इत्युक्त्वानुसरञ्ज्वालां सोऽथ श्रीदर्शनो ययौ ।। २४३<br>
प्राप्तोऽत्र वीक्षते यावत्तावद्रत्नमयं गृहम् ।<br>
स ददर्श महत्तां च तस्य ज्वालामिव प्रभाम् ।। २४४<br>
तदन्तर्दिव्यरूपां च यक्षिणीं बहुभिर्वृताम् ।<br>
विपरीताङ्घ्रिभिर्यक्षैराकेकरविलोचनैः ।। २४५<br>
विविधं चान्नपानं तैराहृतं तत्र वीक्ष्य सः ।<br>
उपेत्यातिथिभागं तां वीरोऽयाचत यक्षिणीम् ।। २४६<br>
सत्त्वतुष्टा च सा तस्मै यथार्थितमदापयत् ।<br>
अन्नमात्मतृतीयस्य संतृप्त्यै तस्य वारि च ।। २४७<br>
तद्गृहीत्वा तदादिष्टयक्षस्कन्धाधिरोपितम् ।<br>
आययौ स तयोः पार्श्वं पद्मिष्ठास्ववयस्ययोः ।। २४८<br>
विसृज्य यक्षं बुभुजे ताभ्यां सह च तत्र सः ।<br>
तदन्नं विविधं दिव्यं पपौ शीताच्छमम्बु च ।। २४९<br>
ततः सत्त्वप्रभां देवांशं तमवेत्य सः ।<br>
आत्मनो धन्यतां वाञ्छंस्तुष्टो मुखरकोऽब्रवीत् ।। 12.6.२५०<br>
त्वं तावत्कोऽपि देवांशः पद्मिष्ठेयं च मत्स्वसा ।<br>
लोकैकसुन्दरी तत्ते दत्तैषाद्य मयोचिता ।। २५१<br>
तच्छ्रुत्वा सुहृदं तं सानन्दः श्रीदर्शनोऽभ्यधात् ।<br>
मयाभिनन्दितमिदं त्वद्वाक्यं पूर्वकाङ्क्षितम् ।। २५२<br>
एतां तु परिणेष्यामि स्थानं प्राप्य यथाविधि ।<br>
इत्यूचिवान्स तौ चोभौ हृष्टास्तामनयन्निशाम् ।। २५३<br>
प्रातश्च प्रस्थिताः सर्वे ततः प्रापुः क्रमेण ते ।<br>
नगरं मालवेन्द्रस्य तस्य श्रीसेनभूपतेः ।। २५४<br>
तत्र प्रविविशुस्तेऽथ सद्यः श्रान्तागता गृहम् ।<br>
विश्रान्तिहेतोः कस्याश्चिद्वृद्धाया द्विजयोषितः ।। २५५<br>
तत्र तैश्च प्रसङ्गोक्तनिजवृत्तान्तनामभिः ।<br>
विग्नेव दृष्टा पृष्टा सा वृद्धयोषिदुवाच तान् ।। २५६<br>
अहं यशस्वती नाम राजसेवोपजीविनः ।<br>
भार्या सत्यव्रताख्यस्य विप्रस्येहामलान्वया ।। २५७<br>
मृते भर्तर्यपुत्रायास्तस्या मे वृत्तयेऽमुना ।<br>
तज्जीवनचतुर्भागो दत्तो राज्ञा दयालुना ।। २५८<br>
अद्य चैष ममापुण्यैर्विश्वाप्यायकरोऽपि सन् ।<br>
गृहीतो राजशशभृद्वैद्यासाध्येन यक्ष्मणा ।। २५९<br>
मन्त्राश्चौषधयश्चास्मिन्क्रमन्ते नैव तद्विदाम् ।<br>
एकेन तु प्रतिज्ञातमस्याग्रे मन्त्रवादिना ।। 12.6.२६०<br>
यदि वीरः सहायो मे तादृग्भवति कोऽपि तत् ।<br>
वेतालसाधनेनाहं रुजं हन्यामिमामिति ।। २६१<br>
ततो हतेऽपि पटहे यदा प्राप्तो न तादृशः ।<br>
वीरः कोऽपि तदा राजा सचिवानेवमादिशत् ।। २६२<br>
कितवानां कृते योऽयमिह ख्यातो महामठः ।<br>
आगन्तुकोऽत्र कितवो वीरश्चिन्त्यः स कश्चन ।। २६३<br>
कितवा निरपेक्षा हि दारबन्धुधनोज्झिताः ।<br>
निर्भया वृक्षमूलादिशायिनो योगिनो यथा ।। २६४<br>
इति राज्ञा समादिष्टैर्मन्त्रिभिस्तन्मठाधिपः ।<br>
तथैवोक्तो विचिनुते वीरमागन्तुकं सदा ।। २६५<br>
यूयं च कितवास्त्वं च तस्मिन्कर्मणि चेत्क्षमः ।<br>
तन्नयाम्यहमेवाद्य त्वां श्रीदर्शन तं मठम् ।। २६६<br>
सत्कारं प्राप्नुयास्त्वं च राजतो मम च त्वया ।<br>
कृता भवेदुपकृतिर्दुःखं प्राणान्तकृद्धि मे ।। २६७<br>
एवमुक्तवतीं तां च वृद्धां श्रीदर्शनोऽब्रवीत् ।<br>
बाढं शक्तोऽस्मि तत्कार्यं कर्तुं तन्नय मां मठम् ।। २६८<br>
एतच्छ्रुत्वा सपद्मिष्ठं सा तं मुखरकान्वितम् ।<br>
नीत्वा वृद्धा मठे तत्र मठाधिपतिमभ्यधात् ।। २६९<br>
ब्राह्मणो द्यूतकारोऽयं राजार्थे मन्त्रवादिनः ।<br>
तस्य साहायके शक्तो वीरो देशान्तरागतः ।। 12.6.२७०<br>
तच्छ्रुत्वा मठपः पृष्ट्वा तं तथेत्येव वादिनम् ।<br>
श्रीदर्शनं स सत्कृत्य निनायाशु नृपान्तिकम् ।। २७१<br>
तत्र चावेदितस्तेन राजानं स ददर्श तम् ।<br>
श्रीदर्शनः पाण्डुकृशं शशाङ्कमिव पार्वणम् ।। २७२<br>
राजापि प्रणतं भव्यमुपविष्टं विलोक्य तम् ।<br>
आकारतुष्टः श्रीसेनो जाताश्वासो जगाद सः ।। २७३<br>
त्वद्यत्नादेष मे रोगो नाशमेष्ययसंशयम् ।<br>
एतत्त्वद्दर्शनध्वस्तपीडा वक्ति हि मे तनुः ।। २७४<br>
तत्कुरुष्वार्य साहाय्यमित्युक्ते तेन भूभृता ।<br>
देय किं नाम वस्त्वेतदिति श्रीदर्शनोऽब्रवीत् ।। २७५<br>
अथानाय्य स राजा तं मन्त्रवादिनमभ्यधात् ।<br>
अयं वीरः सहायस्ते यत्त्वयोक्तं कुरुष्व तत् ।। २७६<br>
तच्छ्रुत्वा मन्त्रवादी तं श्रीदर्शनमुवाच सः ।<br>
वेतालाह्वानसाहाय्ये समर्थो भद्र चेदसि ।। २७७<br>
तत्त्व कृष्णचतुर्दश्यामद्यैवास्यां निशागमे ।<br>
इह श्मशानमागच्छेरन्तिकं मम सिद्धयै ।। २७८<br>
इत्युक्त्वा स ततोऽयासीत्तपस्वी मन्त्रसाधकः ।<br>
श्रीदर्शनोऽप्यगच्छत्तं मठमामन्त्र्य भूपतिम् ।। २७९<br>
तत्र पद्मिष्ठया साकं भुक्त्वा मुखरकेण च ।<br>
एकः कृपाणभृद्रात्रौ श्मशानं तज्जगाम सः ।। 12.6.२८०<br>
भूरिभूताकुलं शून्यमशिवं निनदच्छिवम् ।<br>
गाढान्धकारमालोकं कमप्युपचितं दधत् ।। २८१<br>
तत्रास्पदे विरुद्धानां वीरो भ्रान्त्वा ददर्श सः ।<br>
श्रीदर्शनो मध्यभागस्थितं तं मन्त्रसाधकम् ।। २८२<br>
भस्मानुलिप्तसर्वाङ्गं धृतकेशोपवीतकम् ।<br>
प्रेतवस्त्रकृतोष्णीषं संवीतासितवाससम् ।। २८३<br>
उपेत्यावेदितात्मा च स तं श्रीदर्शनस्ततः ।<br>
आबद्धकक्ष्यः पप्रच्छ ब्रूहि किं करवाणि ते ।। २८४<br>
गच्छार्धक्रोशमात्रेऽस्ति पश्चिमायामितो दिशि ।<br>
चिताग्नितापनिर्दग्धपल्लपः शिंशपातरुः ।। २८५<br>
तस्य स्थितः शवो मूले तमक्षतमिहानय ।<br>
इति सोऽपि तमाह स्म साधको हृष्टमानसः ।। २८६<br>
ततस्तथेति स गतस्तत्र श्रीदर्शनो द्रुतम् ।<br>
अन्येन नीयमानं तं केनापि शवमैक्षत ।। २८७<br>
धावित्वा तस्य च स्कन्धाच्चकर्ष तममुञ्चतः ।<br>
मुञ्च दाह्यं क्व मे मित्त्रं नयस्येतमिति ब्रुवन् ।। २८८<br>
ततः सोऽपि द्वितीयोऽत्र तं श्रीदर्शनमब्रवीत् ।<br>
न मोक्ष्यामि मम ह्येष मित्रं कोऽस्य भवानिति ।। २८९<br>
एवं तयोरुभयतः स्कन्धयोः कर्षतोः शवः ।<br>
वेतालानुप्रविष्टः सन्नमुञ्चद्भैरवं रवम् ।। 12.6.२९०<br>
तेन त्रस्तो द्वितीयः स हृत्स्फोटेन व्यपद्यत ।<br>
श्रीदर्शनश्चचालाथ स गृहीत्वैव तं शवम् ।। २९१<br>
तावच्चात्र द्वितीयः स मृतोऽप्युत्थाय पूरुषः ।<br>
वेतालाधिष्ठितो रुन्धंस्तं श्रीदर्शनमुक्तवान् ।। २९२<br>
तिष्ठ स्कन्धार्पितं कृत्वा मित्त्रं मे मा स्म गा इति ।<br>
ततः स भूताविष्टं तं मत्वा श्रीदर्शनोऽभ्यधात् ।। २९३<br>
किं प्रमाणं तवैतस्य मित्रत्वे मित्रमेव मे ।<br>
तच्छ्रुत्वा सोऽपरोऽवादीत्प्रमाणमयमेव नौ ।। २९४<br>
श्रीदर्शनस्ततोऽवोचन्मित्त्रं स्वं तर्हि वक्त्यसौ ।<br>
ततस्तत्स्कन्धवर्ती स सवेतालः शवोऽब्रवीत् ।। २९५<br>
अहमेवं ब्रुवे मह्यमाहारं यः प्रयच्छति ।<br>
क्षुधिताय स मे मित्त्रं स्वेच्छं नयतु मां च सः ।। २९६<br>
एतच्छ्रुत्वा स वेतालो द्वितीयः सोऽवदच्छवः ।<br>
मम नास्त्यस्य चेदस्ति तदाहारं ददातु ते ।। २९७<br>
तच्छ्रुत्वाहं ददामीति वदन्यावत्तमेव सः ।<br>
श्रीदर्शनो निजांसस्थवेतालाहारसिद्धये ।। २९८<br>
हन्ति खड्गेन तावत्स हन्यमानः स्वसिद्धितः ।<br>
अन्तर्दधे द्वितीयोऽत्र सवेतालः शवस्तदा ।। २९९<br>
अथ श्रीदर्शनं तं स वेतालोंऽसस्थितोऽब्रवीत् ।<br>
प्रतिपन्नमिदानीं मे भोजनं दीयतामिति ।। 12.6.३००<br>
ततो यदा न लेभेऽन्यन्मांसं श्रीदर्शनोऽत्र सः ।<br>
भोजनाय ततस्तस्मै स्वमुत्कृत्यासिना ददौ ।। ३०१<br>
तेन तुष्टः स वेतालस्तमेवमवदत्तदा ।<br>
प्रीतोऽस्मि ते महासत्त्व देहस्तेऽस्त्वयमक्षतः ।। ३०२<br>
नय मामधुना कार्यं तवैवेदं हि सेत्स्यति ।<br>
स साधकस्तपस्वी तु स्वल्पसत्त्वो विनङ्क्ष्यति ।। ३०३<br>
इत्युक्तस्तेन भूत्वैव स स्वस्याङ्गस्तदैव तम् ।<br>
नीत्वा श्रीदर्शनस्तस्मै साधकाय समर्पयत् ।। ३०४<br>
स चाभिनन्द्य संपूज्य रक्तमाल्यानुलेपनैः ।<br>
नरास्थिचूर्णलिखिते कोणन्यस्तास्रकुम्भके ।। ३०५<br>
महातैलज्वलद्दीपे मण्डले विपुलान्तरे ।<br>
वेतालं तं तदोत्तानमात्तप्रेततनुं व्यधात् ।। ३०६<br>
वक्षस्थलोपविष्टश्च तस्यास्यकुहरेऽथ सः ।<br>
नरास्थिस्रुक्स्रुवकरो होमं कर्तुं प्रचक्रमे ।। ३०७<br>
क्षणाच्च तस्य वेतालस्यास्याज्ज्वालोदभूत्तदा ।<br>
यथा स साधकस्त्रासादुत्थायापासरत्ततः ।। ३०८<br>
सत्त्वच्युतं च तं स्रस्तस्रुक्स्रुवं परिधाव्य सः ।<br>
वेतालो व्यात्तवदनः साङ्गोपाङ्गं निगीर्णवान् ।। ३०९<br>
तद्दृष्ट्वा खड्गमुद्यम्य यावच्छ्रीदर्शनः स तम् ।<br>
अभिधावति तावत्स वेतालस्तमभाषत ।। 12.6.३१०<br>
भोः श्रीदर्शन धैर्येण तुष्टोऽस्म्येवंविधेन ते ।<br>
तत्सर्षपान्गृहाण त्वमिमान्मन्मुखसंभवान् ।। ३११<br>
एभिः शिरोनिबद्धैश्च पाणिस्थैश्चैष भूपतिः ।<br>
निवृत्तयक्ष्मदोषार्तिः सद्य एव भविष्यति ।। ३१२<br>
त्वं चाचिरेण सर्वस्याः पृथ्व्या राजा भविष्यसि ।<br>
इति तद्वचनं श्रुत्वा तं स श्रीदर्शनोऽभ्यधात् ।। ३१३<br>
साधकेन विनैतेन तत्र यास्याम्यहं कथम् ।<br>
अनेन स हतः स्वार्थलोभादिति वदेन्नृपः ।। ३१४<br>
एवं श्रीदर्शनेनोक्ते वेतालः स जगाद तम् ।<br>
वच्मि ते प्रत्ययं येन शुद्धिस्तव भविष्यति ।। ३१५<br>
इमं मृतं मन्निगीर्णमिहास्यैव शवस्य हि ।<br>
उदरं पाटयित्वा त्वमन्तस्थं दर्शयिष्यसि ।। ३१६<br>
इत्युक्त्वा स ययौ क्वापि वेतालोऽर्पितसर्षपः ।<br>
निर्गत्यैव शवात्तस्माच्छवः सोऽप्यपतद्भुवि ।। ३१७<br>
स्वीकृत्य सर्षपान्सोऽपि गत्वा श्रीदर्शनस्ततः ।<br>
सहायाध्युषिते तस्मिन्मठे रात्रिं निनाय ताम् ।। ३१८<br>
प्रगे राज्ञोऽन्तिकं गत्वा रात्रिवृत्तं निवेद्य तत् ।<br>
मन्त्रिभ्योऽदर्शयन्नीत्वा साधकं तं शवोदरात् ।। ३१९<br>
ततो बबन्ध राज्ञस्तान्पाणौ मूर्ध्नि च सर्षपान् ।<br>
तेन सोऽभून्नृपो नष्टनिःशेषव्याधिनिर्वृतः ।। 12.6.३२०<br>
अथ तुष्टः स नृपतिः श्रीसेनः प्राणदायिनम् ।<br>
अनपत्यः सुतत्वेन तं श्रीदर्शनमग्रहीत् ।। ३२१<br>
अभ्यषिञ्चच्च तं वीरं यौवराज्ये तदैव सः ।<br>
उप्तं सुकृतबीजं हि सुक्षेत्रेषु महाफलम् ।। ३२२<br>
ततः श्रीदर्शनः श्रीमानुपयेमे स तत्र ताम् ।<br>
पद्मिष्ठां पूर्वसेवार्थं लक्ष्मीमिव सहागताम् ।। ३२३<br>
तया समं स भुञ्जानो भोगान्मुखरकेण च ।<br>
तद्भ्रात्रा सोऽथ तत्रासीत्पृथ्वीं वीरोऽनुपालयन् ।। ३२४<br>
एकदा जलधेस्तीरात्प्राप्य रत्नविनायकम् ।<br>
उपेन्द्रशक्तिरानीय ददौ तस्मै महावणिक् ।। ३२५<br>
तमनर्घं समालोक्य युवराजः स भक्तितः ।<br>
तत्र प्रतिष्ठापितवान्विभवेनातिभूयसा ।। ३२६<br>
ददौ ग्रामसहस्रं च नित्यभोगाय तत्र सः ।<br>
यात्रोत्सवं च विदधे मिलिताखिलमानवम् ।। ३२७<br>
नृत्तवादित्रगीतैश्च तत्र सातिशयैर्निशि ।<br>
परितुष्टो गणानेवमादिदेश गणाधिपः ।। ३२८<br>
मत्प्रसादादयं भावी सम्राट् श्रीदर्शनो भुवि ।<br>
तदिहास्त्यपराम्भोधौ हंसद्वीपमिति श्रुतम् ।। ३२९<br>
द्वीपं तत्रास्ति च क्ष्माभृदनङ्गोदयसंज्ञकः ।<br>
अनङ्गमञ्जरीत्यस्ति स्त्रीरत्नं तस्य चात्मजा ।। ३३०<br>
मद्भक्ता सा च कन्या मामर्चित्वा याचते सदा ।<br>
सर्वपृथ्वीश्वरं देहि पतिं मे भगवन्निति ।। ३३१<br>
अतः श्रीदर्शनेनैतां पत्या संयोजयाम्यहम् ।<br>
उभयोरेतयोरेवं दत्तं भक्तिफलं भवेत् ।। ३३२<br>
तस्माच्छ्रीदर्शनस्तत्र नीत्वा युष्माभिरेतयोः ।<br>
अन्योन्यदर्शनं युक्त्या संपाद्यानीयतां द्रुतम् ।। ३३३<br>
संयोगस्तु शनैः सम्यक्क्रमेण भवितानयोः ।<br>
अद्यैव तु स नास्त्येव भवितव्यं हि तत्तथा ।। ३३४<br>
किं चैवं वणिजोऽप्यस्य प्रतिमाप्रापकस्य मे ।<br>
उपेन्द्रशक्तेरस्त्येव विहिता काप्युपक्रिया ।। ३३५<br>
एवं गणेशेनादिष्टा गणा रात्रौ तदैव तम् ।<br>
सुप्तं श्रीदर्शनं निन्युर्हंसद्वीपं स्वसिद्धितः ।। ३३६<br>
तत्र चानङ्गमञ्जर्यास्तं प्रवेश्यैव वासके ।<br>
सुप्तायाः शयने तस्या राजपुत्र्या न्यवेशयन् ।। ३३७<br>
प्रबुद्धः स क्षणात्तत्र ज्वलद्रत्नप्रदीपके ।<br>
द्योतमानवितानादिनानानर्घमहामणौ ।। ३३८<br>
राजावर्तोपलश्यामतले सद्वासवेश्मनि ।<br>
पर्यङ्कशयने धौतसितपट्टोत्तरच्छदे ।। ३३९<br>
शयानाममृतस्यन्दसुन्दरप्रसरद्द्युतिम् ।<br>
सर्वतः प्रस्फुरत्तारतारावलिमनोरमे ।। ३४०<br>
गगने धवलाम्भोदशकलोत्सङ्गवर्तिनीम् ।<br>
शरच्छशभृतो मूर्तिमिवानन्दकरीं दृशोः ।। ३४१<br>
श्रीदर्शनस्तां सहसा ददर्शानङ्गमञ्जरीम् ।<br>
हृष्टविस्मितविभ्रान्तश्चिन्तयामास च क्षणम् ।। ३४२<br>
क्व सुप्तः क्व प्रबुद्धोऽस्मि किमिदं केयमङ्गना ।<br>
स्वप्नो ध्रुवमसौ सोऽपि वरमस्त्वयमीदृशः ।। ३४३<br>
प्रबोध्य तदिमां तावत्पश्यामीति विविच्य सः ।<br>
नुदति स्म शनैरंसे पाणिनानङ्गमञ्जरीम् ।। ३४४<br>
सापि तस्य करस्पर्शादिन्दोरिव कुमुद्वती ।<br>
व्यालोलनेत्रभ्रमरा प्रबोधं प्राप तत्क्षणम् ।। ३४५<br>
दृष्ट्वा च तं क्षणं दध्यौ कोऽयं दिव्याकृतिर्भवेत् ।<br>
दुष्प्रवेशे प्रविष्टोऽत्र देवो नूनमसाविति ।। ३४६<br>
उत्थाय चैतं पप्रच्छ संभ्रमप्रश्रयाकुला ।<br>
कस्त्वं कस्मात्कथं चेह प्रविष्टोऽस्युच्यतामिति ।। ३४७<br>
ततः श्रीदर्शनेनोक्ते स्वोदन्ते साप्यवोचत ।<br>
तत्पृष्टा सुन्दरी चास्मै देशनामान्वयान्निजान् ।। ३४८<br>
सोत्कावन्योन्यसंत्यक्तस्वप्नभ्रान्ती ततश्च तौ ।<br>
भूषणानां विनिमयं चक्रतुर्निश्चयाप्तये ।। ३४९<br>
अथोभावपि गान्धर्वविवाहोत्सुकमानसौ ।<br>
ते गणा मोहयित्वा तौ निन्युर्निद्रावशं तदा ।। ३५०<br>
जातिनिद्रं गृहीत्वा च तं तु श्रीदर्शनं ततः ।<br>
स्वगृहं प्रापयामासुस्तदैवाप्राप्तवाञ्छितम् ।। ३५१<br>
तत्रापगतनिद्रश्च धाम्नि श्रीदर्शनो निजे ।<br>
स्थितः स्त्र्याभरणैर्युक्तं दृष्ट्वात्मानं व्यचिन्तयत् ।। ३५२<br>
अहो किमेतत्क्व नु सा हंसद्वीपेश्वरात्मजा ।<br>
क्व तद्वासगृहं दिव्यं क्वाहं पुनरिहैव च ।। ३५३<br>
न च स्वप्नः स यत्तानि तदीयाभरणानि मे ।<br>
तिष्ठन्त्येतानि तन्नूनं विलासः कोऽप्ययं विधेः ।। ३५४<br>
इत्यादि चिन्तयन्पत्न्या पृष्टः सुप्तप्रबुद्धया ।<br>
पद्मिष्ठया धीर्यमाणः साध्व्या तां सोऽनयन्निशाम् ।। ३५५<br>
प्रातश्च सर्वं राज्ञेऽपि श्रीसेनाय तदब्रवीत् ।<br>
अनङ्गमञ्जरीनामचिह्निताभरणान्वितः ।। ३५६<br>
राजापि तत्प्रियैषी स हंसद्वीपं गवेषयन् ।<br>
मार्गं दत्त्वापि पटहं नोपलेभे कुतश्चन ।। ३५७<br>
ततः श्रीदर्शनस्तत्र स विनानङ्गमञ्जरीम् ।<br>
आसीत्स्मरज्वराक्रान्तः सर्वभोगपराङ्मुखः ।। ३५८<br>
नाहारं श्रद्दधे पश्यन्ना हारं तदलंकृतीः ।<br>
स्वापं जहावपश्यंस्तु स्वापं तन्मुखपङ्कजम् ।। ३५९<br>
अत्रान्तरे च सा तत्र हंसद्वीपे नृपात्मजा ।<br>
तूर्यशब्दैः प्रबुबुधे प्रभातेऽनङ्गमञ्जरी ।। ३६०<br>
स्मृत्वा तद्रात्रिवृत्तं सा दृष्ट्वा चालंकृता तनुम् ।<br>
श्रीदर्शनालंकरणैश्चिन्तामौत्सुक्यतो ययौ ।। ३६१<br>
स्वप्नभ्रान्तिहरैर्दत्तप्रेमभिर्दुर्लभे जने ।<br>
एभिराभरणैर्नीतास्म्यहं जीवितसंशयम् ।। ३६२<br>
इत्यादि चिन्तयन्तीं तां पुरुषाभरणैर्युताम् ।<br>
पितानङ्गोदयोऽकस्मात्प्रविश्यात्र व्यलोकयत् ।। ३६२<br>
वाससाच्छादिताङ्गीं च लज्जयावनतां ततः ।<br>
पप्रच्छोत्सङ्गमारोप्य स तां राजातिवत्सलः ।। ३६४<br>
किमयं पुत्रि पुंवेषः किं त्रपा चेदृशी वद ।<br>
मा कृथा मय्यविश्वासं बद्धाः प्राणा हि मे त्वयि ।। ३६५<br>
इत्यादिभिः प्रियालापैस्तेन मन्दीकृतज्ञपा ।<br>
पित्रा शनैस्तं वृत्तान्तं कृत्स्नं तस्मै शशंस सा ।। ३६६<br>
395<br>
तरङ्गः ६ ।] शशाङ्कवतीलम्बकः १२ । ३९५<br>
ततः सोऽस्याः पिता राजा तदमानुषगोचरम् ।<br>
इन्द्रजालमिवावैत्य ययौ कर्तव्यसंशयम् ।। ३६७<br>
गत्वैव तच्च पप्रच्छ सुप्रीतं सिद्धयोगिनम् ।<br>
महाव्रतधरं ब्रह्मसोमं नाम स्वदेशकम् ।। ३६८<br>
स वीक्ष्य प्रणिधानेन नृपं तं तापसोऽभ्यधात् ।<br>
मालवात्सत्यमानिन्ये गणै श्रीदर्शनो नृपः ।। ३६९<br>
गणेश्वरः प्रसन्नो हि त्वत्पुत्र्यास्तस्य चोभयोः ।<br>
तत्प्रसादाच्च राजा स सार्वभौमो भविष्यति ।। ३७०<br>
तच्छ्लाघनीयो दुहितुस्तव भर्ता स तादृशः ।<br>
इत्युक्ते ज्ञानिना तेन प्रह्वो राजा जगाद तम् ।। ३७१<br>
क्व मालवः क्व भगवन्हंसद्वीपो महानयम् ।<br>
पन्था दुर्गश्च कार्यं च नेदं कालान्तरक्षमम् ।। ३७२<br>
तत्प्रसादपरो नित्यं त्वमेवात्र गतिर्मम ।<br>
इति राज्ञा स विज्ञप्तस्तपस्वी भक्तवत्सलः ।। ३७३<br>
एषोऽहं साधयाम्येतदित्युक्त्वान्तर्दधे ततः ।<br>
क्षणाच्च मालवं प्राप पुरं श्रीसेनभूभृतः ।। ३७४<br>
तत्र तस्मिन्प्रविश्यैव श्रीदर्शनविनिर्मिते ।<br>
देवागारे गणाधीशं प्रणम्योपविवेश सः ।। ३७५<br>
नमोऽस्तु तुभ्यं नक्षत्रमालामण्डितमूर्धने ।<br>
सुमेरुशिखराभाय कल्याणमयमूर्तये ।। ३७६<br>
नौमि नृत्तोत्सवोत्क्षिप्तसरलाभ्रंलिहं तव ।<br>
करं त्रिभुवनागारधारणस्तम्भसंनिभम् ।। ३७७<br>
निधानं सर्वसिद्धीनां विघ्नान्तक नमाम्यहम् ।<br>
पृथुलोदरकुम्भं ते पन्नगाभरणं वपुः ।। ३७८<br>
इति तत्र स यावच्च गणेशं स्तौति तापसः ।<br>
तावत्तत्प्रतिमानेतुः पुत्रस्तस्य वणिक्पतेः ।। ३७९<br>
उपेन्द्रशक्तेरुद्दामचिरोन्मादविशृङ्खलः ।<br>
भ्राम्यन्महेन्द्रशक्त्याख्यो विवेशात्रैव दैवतः ।। ३८०<br>
अभ्यधावद्ग्रहीतुं च तमेव स तपस्विनम् ।<br>
ततः स पाणिना तत्र तपस्वी तमताडयत् ।। ३८१<br>
स तेन न्यस्तमन्त्रेण पाणिना तस्य ताडितः ।<br>
शान्तोन्मादस्तथैवाभूत्स्वस्थबुद्धिर्वणिक्सुतः ।। ३८२<br>
जातलज्जश्च स ततो निर्गत्यैव दिगम्बरः ।<br>
हस्ताच्छादितकौपीनो जगाम स्वगृहं प्रति ।। ३८३<br>
तत्कालं लोकतो बुद्ध्वा समेत्यानन्दनिर्भरः ।<br>
उपेन्द्रशक्तिः स्वपिता तमनैषीन्निजं गृहम् ।। ३८४<br>
तत्र तं स्नपयित्वा च कृत्वा वस्त्राद्यलंकृतम् ।<br>
तद्युक्तस्तापसं तं स ब्रह्मसोममुपाययौ ।। ३८५<br>
उपानयच्च बह्वस्मै धनं पुत्रप्रदायिने ।<br>
स तु तन्नैव जग्राह तापसो दिव्यसिद्धिभृत् ।। ३८६<br>
अत्रान्तरे च तद्बुद्ध्वा तमुपागात्तपस्विनम् ।<br>
श्रीदर्शनान्वितो भक्त्या श्रीसेननृपतिः स्वयम् ।। ३८७<br>
प्रणिपत्य स्तुतिं कृत्वा तं स राजा व्यजिज्ञपत् ।<br>
संपन्ना वणिजस्तावत्पुत्रस्वास्थ्यादुपक्रिया ।। ३८८<br>
युष्मदागमनादस्य तन्ममापि तथा कुरु ।<br>
यथा श्रीदर्शनस्यास्य मत्सूनोः कुशलं भवेत् ।। ३८९<br>
इति तेनार्थितो राज्ञा तापसः सोऽब्रवीद्धसन् ।<br>
राजन्किमस्य चौरस्य करोम्यहमभीप्सितम् ।। ३९०<br>
यो राजपुत्र्या हृदयं मुषित्वाभरणानि च ।<br>
रात्रावनङ्गमञ्जर्या हंसद्वीपादिहागतः ।। ३९१<br>
तथापि त्वद्वचः कार्यं मयेत्युक्त्वा प्रकोष्ठतः ।<br>
श्रीदर्शनं तमादाय तापसोऽन्तर्दधेऽथ सः ।। ३९२<br>
स प्राप्य हंसद्वीपं च राज्ञोऽनङ्गोदयस्य तम् ।<br>
प्रावेशयद्राजधानीं तत्सुताभरणैर्युतम् ।। ३९३<br>
सोऽप्यभ्यनन्दत्तं राजा प्राप्तं श्रीदर्शनं तदा ।<br>
हृष्टः पूर्वं तमभ्यर्च्य पादनम्रस्तपस्विनम् ।। ३९४<br>
ददौ च तां सुतां तस्मै पुण्याहेऽनङ्गमञ्जरीम् ।<br>
श्रीदर्शनाय रत्नौघमालिनीं वसुधामिव ।। ३९५<br>
तया बद्ध्वा समेतं च तं स जामातरं पुनः ।<br>
मालवं प्रापयामास शक्त्या तस्य तपस्विनः ।। ३९६<br>
तत्र प्राप्तश्च स ततः कान्ताद्वितयसंगतः ।<br>
श्रीदर्शनः सुखं तस्थौ हृष्टराजाभिनन्दितः ।। ३९७<br>
कालेन तस्मिञ्श्रीसेने राज्ञि लोकान्तरं गते ।<br>
तद्राज्यं प्राप्य पृथिवीं कृत्स्नां वीरो जिगाय सः ।। ३९८<br>
समासादितसाम्राज्यः स तयोर्भार्ययोर्द्वयोः ।<br>
पद्मिष्ठानङ्गमञ्जर्योस्तनयौ द्वावजीजनत् ।। ३९९<br>
एकं तयोः पद्मसेनं नाम्ना स कृतवान्नृपः ।<br>
अनङ्गसेनमपरं वृद्धिं तौ चात्र नीतवान् ।। ४००<br>
याति काले च देवीभ्यां सह सोऽभ्यन्तरे स्थितः ।<br>
श्रीदर्शनोऽशृणोद्राजा विप्रस्याक्रन्दितं बहिः ।। ४०१<br>
प्रवेश्य तं च पप्रच्छ विप्रमाक्रन्दकारणम् ।<br>
ततः स दर्शितोद्वेगो विप्रस्तमिदमब्रवीत् ।। ४०२<br>
योऽभूद्दीप्तशिखोऽग्निर्मे सोऽट्टहासमुचाधुना ।<br>
सज्योतिर्धूमलेखोऽपि कालमेघेन नाशितः ।। ४०३<br>
इत्युक्त्वा दृष्टनष्टोऽभूद्ब्राह्मणः सोऽत्र तत्क्षणम् ।<br>
किमेतदुक्तमेतेन क्व गतश्चेति विस्मयात् ।। ४०४<br>
यावत्स राजा ब्रूते च तावद्देव्यावशङ्कितम् ।<br>
धाराश्रुणा रुदन्त्यौ ते तस्य पञ्चत्वमापतुः ।। ४०५<br>
तद्दृष्ट्वाशनिपातोग्रं सहसा स महीपतिः ।<br>
हा हा किमिदमित्यार्तो विलपन्नपतद्भुवि ।। ४०६<br>
पतितं च तमादाय पार्श्वगा निन्युरन्यतः ।<br>
देव्योश्च वह्निसंस्कारं नीत्वा मुखरको व्यधात् ।। ४०७<br>
लब्धसंज्ञोऽनुशोच्याथ भार्ये ते सुचिरं नृपः ।<br>
तयोर्निर्वर्तयामास स स्नेहादौर्ध्वदैहिकम् ।। ४०८<br>
बाष्पदुर्दिनबद्धान्धकारं नीत्वा च वत्सरम् ।<br>
द्वाभ्यां विभज्य पुत्राभ्यां पृथ्वीराज्यं ददौ द्विधा ।। ४०९<br>
ततो निर्गत्य नगरात्प्रकृतीरनुयायिनीः ।<br>
निवर्त्य जातवैराग्यः शिश्रिये तपसे वनम् ।। ४१०<br>
फलमूलाशनस्तत्र वसञ्जातु यदृच्छया ।<br>
भ्रमन्सोऽन्तिकमेकस्य प्राप न्यग्रोधशाखिनः ।। ४११<br>
तत्र प्राप्तमकस्मात्तं निर्गत्यैव तरोस्ततः ।<br>
ऊचतुर्दिव्यरूपे द्वे फलमूलकरे स्त्रियौ ।। ४१२<br>
राजन्नेहि गृहाणैतान्यद्य मूलफलानि नौ ।<br>
तच्छ्रुत्वा सोऽब्रवीद्ब्रूतं तावन्मे के युवामिति ।। ४१३<br>
ततस्ते दिव्यनार्यौ तमूचतुस्तर्हि नौ गृहम् ।<br>
एहि प्रविश्य तत्रैतद्वक्ष्यामस्ते यथातथम् ।। ४१४<br>
तच्छ्रुत्वा स तथेत्युक्त्वा ताभ्यां श्रीदर्शनः सह ।<br>
प्रविष्टोऽत्र ददर्शान्तर्दिव्यं हेममयं पुरम् ।। ४१५<br>
विश्रान्तस्तत्र दिव्यानि भुक्तवांश्च फलानि सः ।<br>
नारीभ्यां जगदे ताभ्यामिदानीं नृपते शृणु ।। ४१६<br>
आसीत्कमलगर्भाख्यः प्रतिष्ठाने पुरा द्विजः ।<br>
तस्याभूता च भार्ये द्वे एका पथ्या बलापरा ।। ४१७<br>
जराक्रान्ताश्च कालेन ते भार्यापतयस्त्रयः ।<br>
पर्यन्ते विविशुर्वह्निं सहान्योन्यानुरागिणः ।। ४१८<br>
भार्यापतित्वं सर्वस्मिन्भूयाज्जन्मनि नः प्रभो ।<br>
इति प्रार्थ्यत तस्मिंश्च काले तैरनलाद्वरः ।। ४१९<br>
ततः कमलगर्भोऽसौ यक्षयोनावजायत ।<br>
प्रदीप्ताक्षस्य यक्षस्य पुत्रो दीप्तशिखाभिधः ।। ४२०<br>
कनीयानट्टहासस्य भ्राता तीव्रतपोबलात् ।<br>
तद्भार्ये अपि ते पथ्याबले यक्षपतेः सुते ।। ४२१<br>
धूमकेत्वभिधानस्य जज्ञाते यक्षकन्यके ।<br>
ज्योतिर्लेखाभिधानैका धूमलेखेति चापरा ।। ४२२<br>
कालेन च भगिन्यौ ते कन्यके प्राप्तयौवने ।<br>
भर्त्रर्थं तपसा गत्वारण्येऽतोषयतां हरम् ।। ४२३<br>
स तुष्टो दर्शनं दत्त्वा देवस्ते द्वे समादिशत् ।<br>
सममेव प्रविश्याग्निं युवाभ्यां पूर्वजन्मनि ।। ४२४<br>
येन साकं वृतं भार्यापतित्वं सर्वजन्मसु ।<br>
स वां यक्षोऽट्टहासस्य भ्राता दीप्तशिखाभिधः ।। ४२५<br>
जातः स स्वामिशापेन पुनर्मर्त्यत्वमागतः ।<br>
जातः श्रीदर्शनो नाम तद्युवामपि गच्छतम् ।। ४२६<br>
भवेतां मर्त्यलोकेऽस्य भार्ये शापक्षये पुनः ।<br>
यूयं च भार्यापतयो यक्षाः सर्वे भविष्यथ ।। ४२७<br>
इति गौरीपतेर्वाक्यादुभे ते यक्षकन्यके ।<br>
पद्मिष्ठानङ्गमञ्जर्यावजायेतां भुवस्तले ।। ४२८<br>
श्रीदर्शनस्य भार्यात्वं प्राप्ते सत्यौ च तेऽचिरात् ।<br>
एत्य तेनाट्टहासेन युक्त्या ब्राह्मणरूपिणा ।। ४२९<br>
श्लिष्टोक्त्या स्मारिते दैवाज्जातिं नामान्युदीर्य यत् ।<br>
तेन ते तां तनुं त्यक्त्वा यक्षिणीत्वमुपागते ।। ४३०<br>
ते चावां त्वमिमे विद्धि भवान्दीप्तशिखश्च सः ।<br>
इत्युक्त एव ताभ्यां तां जातिं श्रीदर्शनोऽस्मरत् ।। ४३१<br>
संपन्नश्च ततः सद्यो यक्षो दीप्तशिखोऽत्र सः ।<br>
प्राप्तश्च ताभ्यां भार्याभ्यां संयोगं विधिवत्पुनः ।। ४३२<br>
तमिमं विद्धि मां यक्षं विचित्रकथ ते इमे ।<br>
ज्योतिर्लेखा तथा धूमलेखा जानीहि मे प्रिये ।। ४३३<br>
तदेवं मादृशां देववंशजानामपीदृशम् ।<br>
सुखदुःखं भवेत्कामं मानुषाणां कथैव का ।। ४३४<br>
युष्माकं चाचिराद्वत्स भविष्यति समागमः ।<br>
भर्त्रा मृगाङ्कदत्तेन मा विषादमतः कृथाः ।। ४३५<br>
अहं चेह तवातिथ्यहेतोरास्थामिदं हि मे ।<br>
भौमं धाम तदास्स्वेह करिष्येऽभिमतं तव ।। ४३६<br>
ततो यास्यामि कैलासं स्वं धामेति निजां कथाम् ।<br>
उक्त्वा स यक्षो मां तत्र कंचित्कालमुपाचरत् ।। ४३७<br>
अद्य युष्मानिह प्राप्ताञ्ज्ञात्वा रात्रौ स सन्मतिः ।<br>
सुप्तानां भवतां मध्ये सुप्तमानीय मां न्यधात् ।। ४३८<br>
ततो दृष्टोऽस्मि युष्माभिर्यूय दृष्टा मयापि च ।<br>
इत्येष युष्मद्विश्लेषे वृत्तान्तो देव मामकः ।। ४३९<br>
इति निजसचिवान्निशम्य तस्मांन्निशि स विचित्रकथाद्यथार्थनाम्नः ।<br>
सुखमभजदतीव राजपुत्रः सममपरैः सचिवैर्मृगाङ्कदत्तः ।। ४४०<br>
नीत्वात्र रात्रिमटवीभुवि नागशापविश्लेषितान्मिलितशेषसखीन्विचिन्वन् ।<br>
अभ्युज्जयिन्युदचलच्च शशाङ्कवत्या लाभाय सोऽर्पितमतिः सह तैर्वयस्यैः ।। ४४१<br>
इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके षष्ठस्तरङ्गः ।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kAvyam/TIkA/padyam/kathAsaritsAgaraH/12/006/">००६ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ००६</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 19 15:54:07 UTC. (<a href="http://google.com/search?q=15%3a54%3a07%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
