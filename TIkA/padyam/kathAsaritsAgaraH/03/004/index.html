<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/kathAsaritsAgaraH/03/004/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/kathAsaritsAgaraH/03/004/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="००४" />
<meta property="og:description" content="ततो लावाणकात्तस्मादन्येद्युः सचिवैः सह ।
वत्सराजः स कौशाम्बीं प्रतस्थे दयितान्वितः ।। १
प्रसस्रे च लसन्नादैस्तस्यापूरितभूतलैः ।
बलैरसमयोद्वेलजलराशिजलैरिव ।। २
उपमा नृपतेस्तस्य गजेन्द्रस्थस्य गच्छतः ।
भवेद्यदि रविर्यायाद्गगने सोदयाचलः ।। ३
स सितेनातपत्रेण कृतच्छायो बभौ नृपः ।
जितार्कतेजःप्रीतेन सेव्यमान इवेन्दुना ।। ४
तेजस्विनं स्वकक्षाभिस्तं सर्वोपरिवर्तिनम् ।
सामन्ताः परितो भ्रेमुर्ध्रुव ग्रहगणा इव ।। ७
पश्चात्करेणुकारूढे देव्यौ द्वे तस्य रेजतुः ।
श्रीभुवावनुरागेण साक्षादनुगते इव ।। ६
त्वङ्गत्तुरंगसंघातसुराग्राङ्कनखक्षता ।
पथि तस्याभवद्भूमिरुपभुक्तेव भूपतेः ।। ७
एवं वत्सेश्वरो गच्छन्स्तूयमानः स बन्दिभिः ।" />
<meta property="og:type" content="article" />
<meta property="og:url" content="https://vvasuki.github.io/kAvyam/TIkA/padyam/kathAsaritsAgaraH/03/004/" /><meta property="article:section" content="TIkA" />



<meta itemprop="name" content="००४">
<meta itemprop="description" content="ततो लावाणकात्तस्मादन्येद्युः सचिवैः सह ।
वत्सराजः स कौशाम्बीं प्रतस्थे दयितान्वितः ।। १
प्रसस्रे च लसन्नादैस्तस्यापूरितभूतलैः ।
बलैरसमयोद्वेलजलराशिजलैरिव ।। २
उपमा नृपतेस्तस्य गजेन्द्रस्थस्य गच्छतः ।
भवेद्यदि रविर्यायाद्गगने सोदयाचलः ।। ३
स सितेनातपत्रेण कृतच्छायो बभौ नृपः ।
जितार्कतेजःप्रीतेन सेव्यमान इवेन्दुना ।। ४
तेजस्विनं स्वकक्षाभिस्तं सर्वोपरिवर्तिनम् ।
सामन्ताः परितो भ्रेमुर्ध्रुव ग्रहगणा इव ।। ७
पश्चात्करेणुकारूढे देव्यौ द्वे तस्य रेजतुः ।
श्रीभुवावनुरागेण साक्षादनुगते इव ।। ६
त्वङ्गत्तुरंगसंघातसुराग्राङ्कनखक्षता ।
पथि तस्याभवद्भूमिरुपभुक्तेव भूपतेः ।। ७
एवं वत्सेश्वरो गच्छन्स्तूयमानः स बन्दिभिः ।">

<meta itemprop="wordCount" content="4731">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="००४"/>
<meta name="twitter:description" content="ततो लावाणकात्तस्मादन्येद्युः सचिवैः सह ।
वत्सराजः स कौशाम्बीं प्रतस्थे दयितान्वितः ।। १
प्रसस्रे च लसन्नादैस्तस्यापूरितभूतलैः ।
बलैरसमयोद्वेलजलराशिजलैरिव ।। २
उपमा नृपतेस्तस्य गजेन्द्रस्थस्य गच्छतः ।
भवेद्यदि रविर्यायाद्गगने सोदयाचलः ।। ३
स सितेनातपत्रेण कृतच्छायो बभौ नृपः ।
जितार्कतेजःप्रीतेन सेव्यमान इवेन्दुना ।। ४
तेजस्विनं स्वकक्षाभिस्तं सर्वोपरिवर्तिनम् ।
सामन्ताः परितो भ्रेमुर्ध्रुव ग्रहगणा इव ।। ७
पश्चात्करेणुकारूढे देव्यौ द्वे तस्य रेजतुः ।
श्रीभुवावनुरागेण साक्षादनुगते इव ।। ६
त्वङ्गत्तुरंगसंघातसुराग्राङ्कनखक्षता ।
पथि तस्याभवद्भूमिरुपभुक्तेव भूपतेः ।। ७
एवं वत्सेश्वरो गच्छन्स्तूयमानः स बन्दिभिः ।"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/kathAsaritsAgaraH\/03\/004\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/kathAsaritsAgaraH\/03\/004.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kathAsaritsAgaraH/03/004/" />
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/TIkA/padyam/kathAsaritsAgaraH/03/004/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="००४">००४</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/TIkA/padyam/kathAsaritsAgaraH/03/004.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>ततो लावाणकात्तस्मादन्येद्युः सचिवैः सह ।<br>
वत्सराजः स कौशाम्बीं प्रतस्थे दयितान्वितः ।। १<br>
प्रसस्रे च लसन्नादैस्तस्यापूरितभूतलैः ।<br>
बलैरसमयोद्वेलजलराशिजलैरिव ।। २<br>
उपमा नृपतेस्तस्य गजेन्द्रस्थस्य गच्छतः ।<br>
भवेद्यदि रविर्यायाद्गगने सोदयाचलः ।। ३<br>
स सितेनातपत्रेण कृतच्छायो बभौ नृपः ।<br>
जितार्कतेजःप्रीतेन सेव्यमान इवेन्दुना ।। ४<br>
तेजस्विनं स्वकक्षाभिस्तं सर्वोपरिवर्तिनम् ।<br>
सामन्ताः परितो भ्रेमुर्ध्रुव ग्रहगणा इव ।। ७<br>
पश्चात्करेणुकारूढे देव्यौ द्वे तस्य रेजतुः ।<br>
श्रीभुवावनुरागेण साक्षादनुगते इव ।। ६<br>
त्वङ्गत्तुरंगसंघातसुराग्राङ्कनखक्षता ।<br>
पथि तस्याभवद्भूमिरुपभुक्तेव भूपतेः ।। ७<br>
एवं वत्सेश्वरो गच्छन्स्तूयमानः स बन्दिभिः ।<br>
दिनैः कतिपयैः प्राप कौशाम्बीं विततोत्सवाम् ।। ८<br>
ध्वजरक्तांशुकच्छन्ना गवाक्षोत्फुल्ललोचना ।<br>
प्रद्वारदर्शितोत्तुङ्गपूर्णकुम्भकुचद्वया ।। ९<br>
जनकोलाहलानन्दसंलापा सौधहासिनी ।<br>
सा प्रवासागते पत्यौ तत्कालं शुशुभे पुरी ।। १०<br>
देवीद्वयानुयातश्च स राजा प्रविवेश ताम् ।<br>
पौरस्त्रीणां च कोऽप्यासीत्तत्र तद्दर्शनोत्सवः ।। ११<br>
अपूरि हारिहर्म्यस्थरामाननशतैर्नभः ।<br>
देवीमुखजितस्येन्दोः सैन्यैः सेवागतैरिव ।। १२<br>
वातायनगताश्चान्याः पश्यन्त्योऽनिमिषेक्षणाः ।<br>
चक्रुः सकौतुकायातविमानस्थात्सरोभ्रमम् ।। १३<br>
काश्चिद्गवाक्षजालाग्रलग्नपक्ष्मललोचनाः ।<br>
असृजन्निव नाराचपञ्जराणि मनोभुवः ।। १४<br>
एकस्याः सोत्सुका दृष्टिर्नृपालोकविकस्वरा ।<br>
श्रुतेः पार्श्वमपश्यन्त्यास्तदाख्यातुमिवाययौ ।। १५<br>
द्रुतागतायाः कस्याश्चिन्मुहुरुच्छ्वसितौ स्तनौ ।<br>
कञ्चुकादिव निर्गन्तुमीषतुस्तद्दिदृक्षया ।। १६<br>
अन्यस्याः संभ्रमच्छिन्नहारमुक्ताकणा बभुः ।<br>
गलन्तो हृदयस्येव हर्षबाष्पाम्बुसीकराः ।। १७<br>
यद्यस्यामाचरेत्पापमग्निर्लावाणके ततः ।<br>
प्रकाशकोऽप्यसावन्धं तमो जगति पातयेत् ।। १८<br>
इति वासवदत्तां च दृष्ट्वा स्मृत्वा च तत्तथा ।<br>
दाहप्रवादं सोत्कण्ठा इव काश्चिद्बभाषिरे ।। १९<br>
दिष्ट्या न लज्जिता देवी सपत्न्या सखितुल्यया ।<br>
इति पद्मावतीं वीक्ष्य वयस्या जगदेऽन्यया ।। २०<br>
नूनं हरमुरारिभ्यां न दृष्टं रूपमेतयोः ।<br>
किमन्यथा भजेतां तौ बहुमानमुमाश्रियौ ।। २१<br>
इत्यूचुरपरास्ते द्वे दृष्ट्वा देव्यौ परस्परम् ।<br>
क्षिपन्त्यः प्रमदोत्फुल्ललोचनेन्दीवरस्रजः ।। २२<br>
एवं वत्सेश्वरः कुर्वञ्जनतानयनोत्सवम् ।<br>
स्वमन्दिरं सदेवीकः प्राविशत्कृतमङ्गलः ।। २३<br>
प्रभाते याब्जसरसो याब्धेरिन्दूदये तथा ।<br>
तत्कालं तस्य सा कापि शोभाभूद्राजवेश्मनः ।। २४<br>
क्षणादपूरि सामन्तमङ्गलोपायनैश्च तत् ।<br>
सूचयद्भिरिवाशेषभूपालोपायनागमम् ।। २५<br>
संमान्य राजलोकं च वत्सराजः कृतोत्सवः ।<br>
चित्तं सर्वजनस्येव विवेशान्तःपुरं ततः ।। २६<br>
देव्योर्मध्यस्थितस्तत्र रतिप्रीत्योरिव स्मरः ।<br>
पानादिलीलया राजा दिनशेषं निनाय सः ।। २७<br>
अपरेद्युश्च तस्यैको नृपस्यास्थानवर्तिनः ।<br>
मन्त्रिणां संनिधौ विप्रो द्वारि चक्रन्द कश्चन ।। २८<br>
अब्रह्मण्यमटव्यां मे पापैर्गोपालकैः प्रभो ।<br>
पुत्रस्य चरणोच्छेदो विहितः कारणं विना ।। २९<br>
तच्छ्रुत्वा तत्क्षणं द्वित्रान्वष्टभ्यानाय्य भूपतिः ।<br>
गोपालकान्स पप्रच्छ ततस्तेऽप्येवमब्रुवन् ।। ३०<br>
देव गोपालका भूत्वा क्रीडामो विजने वयम् ।<br>
तत्रैको देवसेनाख्यो मध्ये गोपालकोऽस्ति नः ।। ३१<br>
एकदेशे च सोऽटव्यामुपविष्टः शिलासने ।<br>
राजा युष्माकमस्मीति वक्त्यस्माननुशास्ति च ।। ३२<br>
अस्मन्मध्ये च केनापि तस्याज्ञा न विलङ्घ्यते ।<br>
एवं गोपालकोऽरण्ये राज्यं स कुरुते प्रभो ।। ३३<br>
अद्य चैतस्य विप्रस्य तनयस्तेन वर्त्मना ।<br>
गच्छन्गोपालराजस्य प्रणामं तस्य नाकरोत् ।। ३४<br>
मा गास्त्वमप्रणम्येति राजादेशेन जल्पतः ।<br>
अस्मान्विधूय सोऽयासीच्छासितोऽपि हसन्बटुः ।। ३५<br>
ततस्तस्याविनीतस्य पादच्छेदेन निग्रहम् ।<br>
कर्तुं गोपालराजेन वयमाज्ञापिता बटोः ।। ३६<br>
धावित्वा च ततोऽस्माभिश्छिन्नोऽस्य चरणः प्रभो ।<br>
अस्मादृशः प्रभोराज्ञां कोऽतिलङ्घयितुं क्षमः ।। ३७<br>
एवं गोपालकै राज्ञि विज्ञप्ते संप्रधार्य तत् ।<br>
यौगन्धरायणो धीमान्राजानं विजनेऽब्रवीत् ।। ३८<br>
नूनं निधानादियुतं तत्स्थानं यत्प्रभावतः ।<br>
गोपालकोऽपि प्रभवत्येवं तत्तत्र गम्यताम् ।। ३९<br>
इत्युक्तो मन्त्रिणा राजा कृत्वा गोपालकान्पुरः ।<br>
ययौ तदटवीस्थानं ससैन्यः सपरिच्छदः ।। ४०<br>
परीक्ष्य भूमिं यावच्च खन्यते तत्र कर्मिभिः ।<br>
अधस्तात्तावदुत्तस्थौ यक्षः शैलमयाकृतिः ।। ४१<br>
सोऽब्रवीच्च मया राजन्निदं यद्रक्षितं चिरम् ।<br>
पितामहनिखातं ते निधानं स्वीकुरुष्व तत् ।। ४२<br>
इति वत्सेशमुक्त्वा च तत्पूजां प्रतिगृह्य च ।<br>
यक्षस्तिरोऽभूत्खाते च महानाविरभून्निधिः ।। ४३<br>
अलभ्यत महार्हं च रत्नसिंहासनं ततः ।<br>
भवन्त्युदयकाले हि सत्कल्याणपरम्पराः ।। ४४<br>
ततः कृत्स्नं समादाय निधानं स कृतोत्सवः ।<br>
तान्प्रशास्य च गोपालान्वत्सेशः स्वपुरीं ययौ ।। ४५<br>
तत्रारुणमणिग्रावकिरणप्रसरैः प्रभोः ।<br>
प्रतापाक्रमणं दिक्षु भविष्यदिव दर्शयत् ।। ४६<br>
रौप्याङ्कुरमुखप्रोतमुक्तासंततिदन्तुरम् ।<br>
मुहुर्हासमिवालोच्य तन्मन्त्रिमतिविस्मयम् ।। ४७<br>
ददृशुस्तन्नृपानीतं हेमसिंहासनं जनाः ।<br>
ननन्दुश्च हतानन्ददुन्दुभिध्वानसुन्दरम् ।। ४८<br>
मन्त्रिणोऽप्युत्सवं चक्रुर्जयं निश्चित्य भूपतेः ।<br>
आमुखापातिकल्याणं कार्यसिद्धिं हि शंसति ।। ४९<br>
ततः पताकाविद्युद्भिराकीर्णे गगनान्तरे ।<br>
ववर्ष राजजलदः कनकं सोऽनुजीविषु ।। ५०<br>
उत्सवेन च नीतेऽस्मिन्दिने यौगन्धरायणः ।<br>
चित्तं जिज्ञासुरन्येद्युर्वत्सेश्वरमभाषत ।। ५१<br>
एतत्कुलक्रमायातं महासिंहासनं त्वया ।<br>
यत्प्राप्तं तत्समारुह्य देवालंक्रियतामिति ।। ५२<br>
विजित्य पृथ्वीमारूढा यत्र मे प्रपितामहाः ।<br>
तत्राजित्वा दिशः सर्वाः का ममारोहतः प्रथा ।। ५३<br>
जित्वैवेमां समुद्रान्तां पृथ्वीं पृथुविभूषणाम् ।<br>
अलंकरोमि पूर्वेषां रत्नसिंहासनं महत् ।। ५४<br>
इत्यूचिवान्नरपतिर्नारुरोह स संप्रति ।<br>
संभवत्यभिजातानामभिमानो ह्यकृत्रिमः ।। ५५५५<br>
ततः प्रीतस्तमाह स्म नृपं यौगन्धरायणः ।<br>
साधु देव कुरु प्राच्यां तर्हि पूर्वं जयोद्यमम् ।। ५६<br>
तच्छ्रुत्वैव प्रसङ्गात्तं राजा पप्रच्छ मन्त्रिणम् ।<br>
स्थितास्वप्युत्तराद्यासु प्राक्प्राचीं यान्ति किं नृपाः ।। ५७<br>
एतच्छ्रुत्वा जगादैनं पुनर्यौगन्धरायणः ।<br>
स्फीतापि राजन्कौवेरी म्लेच्छसंसर्गगर्हिता ।। ५८<br>
अर्काद्यस्तमये हेतुः पश्चिमापि न पूज्यते ।<br>
आसन्नराक्षसा दुष्टा दक्षिणाप्यन्तकाश्रिता ।। ५९<br>
प्राच्यामुदेति सूर्यस्तु प्राचीमिन्द्रोऽधितिष्ठति ।<br>
जाह्नवीं याति च प्राचीं तेन प्राची प्रशस्यते ।। ६०<br>
देशेष्वपि च विन्ध्याद्रिहिमवन्मध्यवर्तिषु ।<br>
जाह्नवीजलपूतो यः स प्रशस्यतमो मतः ।। ६१<br>
तस्मात्प्राचीं प्रयान्त्यादौ राजानो मङ्गलैषिणः ।<br>
निवसन्ति च देशेऽपि सुरसिन्धुसमाश्रिते ।। ६२<br>
पूर्वजैरपि हि प्राचीप्रक्रमेण जिता दिशः ।<br>
गङ्गोपकण्ठे वासश्च विहितो हस्तिनापुरे ।। ६३<br>
शतानीकस्तु कौशाम्बीं रम्यभावेन शिश्रिये ।<br>
साम्राज्ये पौरुषाधीने पश्यन्देशमकारणम् ।। ६४<br>
इत्युक्त्वा विरते तत्र तस्मिन्यौगन्धरायणे ।<br>
राजा पुरुषकारैकबहुमानादभाषत ।। ६५५<br>
सत्यं न देशनियमः साम्राज्यस्येह कारणम् ।<br>
संपत्सु हि सुसत्त्वानामेकहेतुः स्वपौरुषम् ।। ६६<br>
एकोऽप्याश्रयहीनोऽपि लक्ष्मीं प्राप्नोति सत्त्ववान् ।<br>
श्रुता किं नात्र युष्माभिः पुंसः सत्त्ववतः कथा ।। ६७<br>
एवमुक्त्वा स वत्सेशः सचिवाभ्यर्थितः शुभाम् ।<br>
विचित्रां संनिधौ देव्योरिमामकथयत्कथाम् ।। ६८<br>
अस्ति भूतलविख्याता येयमुज्जयिनी पुरी ।<br>
तस्यामादित्यसेनाख्यः पूर्वमासीन्महीपतिः ।। ६९<br>
आदित्यस्येव यस्येह न चस्खाल किल क्वचित् ।<br>
प्रतापनिलयस्यैकचक्रवर्तितया रथः ।। ७०<br>
भासयत्युच्छ्रिते व्योम यच्छत्त्रे तुहिनत्विषि ।<br>
न्यवर्तन्तातपत्राणि राज्ञामपगतोष्मणाम् ।। ७१<br>
समस्तभूतलाभोगसंभवानां बभूव सः ।<br>
भाजनं सर्वरत्नानामम्बुराशिरिवाम्भसाम् ।। ७२<br>
स कदाचन कस्यापि हेतोर्यात्रागतो नृपः ।<br>
ससैन्यो जाहवीकूलमासाद्यावस्थितोऽभवत् ।। ७३<br>
तत्र तं गुणवर्माख्यः कोऽप्याढ्यस्तत्प्रदेशजः ।<br>
अभ्यगान्नृपमादाय कन्यारत्नमुपायनम् ।। ७४<br>
रत्नं त्रिभुवनेऽप्येषा कन्योत्पन्ना गृहे मम ।<br>
नान्यत्र दातुं शक्या च देवो हि प्रभुरीदृशः ।। ७५<br>
इत्यावेद्य प्रतीहारमुखेनाथ प्रविश्य सः ।<br>
गुणवर्मा निजां तस्मै राज्ञे कन्यामदर्शयत् ।। ६<br>
स तां तेजस्वतीं नाम दीप्तिद्योतितदिङ्मुखाम् ।<br>
अनङ्गमङ्गलावासरत्नदीपशिखामिव ।। ७७<br>
पश्यन्स्नेहमयो राजा श्लिष्टस्तत्कान्तितेजसा ।<br>
कामाग्निनेव संतप्तः स्विन्नो विगलति स्म सः ।। ७८<br>
स्वीकृत्यैतां च तत्कालं महादेवीपदोचिताम् ।<br>
चकार गुणवर्माणं परितुष्यात्मनः समम् ।। ७९<br>
ततस्तां परिणीयैव प्रियां तेजस्वतीं नृपः ।<br>
कृतार्थमानी स तया साकमुज्जयिनीं ययौ ।। ८०<br>
तत्र तन्मुखसक्तैकदृष्टी राजा ह्यभूत्तथा ।<br>
ददर्श राजकार्याणि न यथा सुमहान्त्यपि ।। ८१<br>
तेजस्वतीकलालापकीलितेव किल श्रुतिः ।<br>
नावसन्नप्रजाक्रन्दैस्तस्याक्रष्टुमशक्यत ।। ८२<br>
चिरप्रविष्टो निरगान्नैव सोऽन्तःपुरान्नृपः ।<br>
निरगादरिवर्गस्य हृदयात्तु रुजाज्वरः ।। ८३<br>
कालेन तस्य जज्ञे च राज्ञः सर्वाभिनन्दिता ।<br>
कन्या तेजस्वती देव्यां बुद्धौ च विजिगीषुता ।। ८४<br>
परमाद्भुतरूपा सा तृणीकृत्य जगत्त्रयम् ।<br>
हर्षं तस्याकरोत्कन्या प्रतापं च जिगीषुता ।। ८५५<br>
अथाभियोक्तुमुत्सिक्तं सामन्तं कंचिदेकदा ।<br>
आदित्यसेनः प्रययावुज्जयिन्याः स भूपतिः ।। ८६<br>
तां च तेजस्वतीं राज्ञीं समारूढकरेणुकाम् ।<br>
सहप्रयायिनीं चक्रे सैन्यस्येवाधिदेवताम् ।। ८७<br>
आरुरोह वराश्वं च दर्पोद्यद्धर्मनिर्झरम् ।<br>
जङ्गमाद्रिनिभं तुङ्गं स श्रीवृक्षं समेखलम् ।। ८८<br>
आसृक्कोत्थितपादाभ्यामभ्यस्यन्तमिवाम्बरे ।<br>
गतिं गरुत्मतो दृष्टां वेगसब्रह्मचारिणः ।। ८९<br>
जवस्य मम पर्याप्ता किं नु स्यादिति मेदिनीम् ।<br>
कलयन्तमिवोन्नम्य कंधरां धीरया दृशा ।। ९०<br>
किंचिद्गत्वा च संप्राप्य समां भूमिं स भूपतिः ।<br>
अश्वमुत्तेजयामास तेजस्वत्याः प्रदर्शयन् ।। ९१<br>
सोऽश्वस्तत्पार्ष्णिघातेन यन्त्रेणेवेरितः शरः ।<br>
जगाम क्वाप्यतिजवादलक्ष्यो लोकलोचनैः ।। ९२<br>
तद्दृष्ट्वा विह्वले सैन्ये हयारोहाः सहस्रधा ।<br>
अन्वधावन्न च प्रापुस्तमश्वापहृतं नृपम् ।। ९३<br>
ततश्चानिष्टमाशङ्क्य ससैन्या मन्त्रिणो भयात् ।<br>
आदाय देवीं क्रदन्तीं निवृत्त्योज्जयिनीं ययुः ।। ९४<br>
तत्र ते पिहितद्वारकृतप्राकारगुप्तयः ।<br>
राज्ञः प्रवृत्तिं चिन्वन्तस्तस्थुराश्वासितप्रजाः ।। ९५<br>
अत्रान्तरे स राजापि नीतोऽभूत्तेन वाजिना ।<br>
सरौद्रसिंहसंचारां दुर्गां विन्ध्याटवीं क्षणात् ।। ९६<br>
तत्र दैवात्स्थिते तस्मिन्नश्वे स सहसा नृपः ।<br>
आसीन्महाटवीदत्तदिङ्मोहो विह्वलाकुलः ।। ९७<br>
गतिमन्यामपश्यंश्च सोऽवतीर्य प्रणम्य च ।<br>
तं जगादाश्वजातिज्ञो राजा वरतुरंगमम् ।। ९८<br>
देवस्त्वं न प्रभुद्रोहं त्वादृशः कर्तुमर्हति ।<br>
तन्मे त्वमेव शरणं शिवेन नय मां पथा ।। ९३<br>
तच्छ्रुत्वा सानुतापः सन्सोऽश्वो जातिस्मरस्तदा ।<br>
तत्तथेत्यग्रहीद्बुद्धौ दैवतं हि हयोत्तमः ।। १००<br>
ततो राज्ञि समारूढे स प्रतस्थे तुरंगमः ।<br>
स्वच्छशीताम्बुसरसा मार्गेणाध्वक्लमच्छिदा ।। १०१<br>
सायं च प्रापयामास स योजनशतान्तरम् ।<br>
उज्जयिन्याः समीपं तं राजानं वाजिसत्तमः ।। १०२<br>
तद्वेगविजितान्वीक्ष्य सप्तापि निजवाजिनः ।<br>
अस्ताद्रिकंदरालीने लज्जयेवांशुमालिनि ।। १०३<br>
तमसि प्रसृते द्वाराण्युज्जयिन्या विलोक्य सः ।<br>
पिहितानि श्मशानं च बहिस्तत्कालभीषणम् ।। १०४<br>
निनायैनं निवासाय भूपतिं बुद्धिमान्हयः ।<br>
बाह्यैकान्तस्थितं तत्र गुप्तं विप्रमठं निशि ।। १०५<br>
निशातिवाहयोग्यं च तं स दृष्ट्वा मठं नृपः ।<br>
आदित्यसेनः प्रारेभे प्रवेष्टुं श्रान्तवाहनः ।। १०६<br>
रुरुधुस्तस्य विप्राश्च प्रवेशं तन्निवासिनः ।<br>
श्मशानपालश्चौरो वा कोऽप्यसाविति वादिनः ।। १०७<br>
निर्ययुस्ते च संसक्तकलहा लोलनिष्ठुराः ।<br>
भयकार्कश्यकोपानां गृहं हि च्छान्दसा द्विजाः ।। १०८<br>
रटत्सु तेषु तत्रैको निर्जगाम ततौ मठात् ।<br>
विदूषकाख्यो गुणवान्धुर्यः सत्त्ववतां द्विजः ।। १०९<br>
यो युवा बाहुशाली च तपसाराध्य पावकम् ।<br>
प्राप खड्गोत्तमं तस्माद्ध्यातमात्रोपगामिनम् ।। ११०<br>
स दृष्ट्वा तं निशि प्राप्तं धीरो भव्याकृतिं नृपम् ।<br>
प्रच्छन्नः कोऽपि देवोऽयमिति दध्यौ विदूषकः ।। १११<br>
विधूय विप्रांश्चान्यांस्तान्स सर्वानुचिताशयः ।<br>
नृपं प्रवेशयामास मठान्तः प्रश्रयानतः ।। ११२<br>
विश्रान्तस्य च दासीभिर्धूताध्वरजसः क्षणात् ।<br>
आहारं कल्पयामास राज्ञस्तस्य निजोचितम् ।। ११३<br>
तं चापनीतपर्याणं तदीयं तुरगोत्तमम् ।<br>
यवसादिप्रदानेन चकार विगतश्रमम् ।। ११४<br>
रक्षाम्यहं शरीरं ते तत्सुखं स्वपिहि प्रभो ।<br>
इत्युवाच च तं श्रान्तमास्तीर्णशयनं नृपम् ।। ११५<br>
सुप्ते च तस्मिन्द्वारस्थो जागरामास स द्विजः ।<br>
चिन्तितोपस्थिताग्नेयखड्गहस्तोऽखिलां निशाम् ।। ११६<br>
प्रातश्च तस्य नृपतेः प्रबुद्धस्यैव स स्वयम् ।<br>
अनुक्त एव तुरगं सज्जीचक्रे विदूषकः ।। ११७<br>
राजापि स तमामन्त्र्य समारुह्य च वाजिनम् ।<br>
विवेशोज्जयिनीं दूराद्दृष्टो हर्षाकुलैर्जनैः ।। ११८<br>
प्रविष्टमभिजग्मुस्तं सर्वाः प्रकृतयः क्षणात् ।<br>
तदागमनजानन्दलसत्कलकलारवाः ।। ११९<br>
आययौ राजभवनं स राजा सचिवान्वितः ।<br>
ययौ तेजस्वतीदेव्या हृदयाच्च महाज्वरः ।। १२०<br>
वाताहतोत्सवाक्षिप्तपताकांशुकपङ्क्तिभिः ।<br>
उत्सारिता इवाभूवन्नगर्यास्तत्क्षणं शुचः ।। १२१<br>
अकरोदा दिनान्तं च देवीं तावन्महोत्सवम् ।<br>
यावन्नगरलोकोऽभूत्सार्कः सिन्दूरपिङ्गलः ।। १२२<br>
अन्येद्युः स तमादित्यसेनो राजा विदूषकम् ।<br>
मठादानाययामास तस्मात्सर्वैर्द्विजैः सह ।। १२३<br>
प्रख्याप्य रात्रिवृत्तान्तं ददौ तस्मै च तत्क्षणम् ।<br>
विदूषकाय ग्रामाणां सहस्रमुपकारिणे ।। १२४<br>
पौरोहित्ये च चक्रे तं प्रदत्तच्छत्त्रवाहनम् ।<br>
विप्रं कृतज्ञो नृपतिः कौतुकालोकितं जनैः ।। १२५<br>
एवं तदैव सामन्ततुल्यः सोऽभूऽद्विदूषकः ।<br>
मोघा हि नाम जायेत महत्सूपकृतिः कुतः ।। १२६<br>
यांश्च प्राप नृपाद्ग्रामांस्तान्सर्वान्स महाशयः ।<br>
तन्मठाश्रयिभिर्विप्रैः समं साधारणान्व्यधात् ।। १२७<br>
तस्थौ च सेवमानस्तं राजानं स तदाश्रितः ।<br>
भुञ्जानश्च सहान्यैस्तैर्ब्राह्मणैर्ग्रामसंचयम् ।। १२८<br>
काले गच्छति चान्ये ते सर्वे प्राधान्यमिच्छवः ।<br>
नैव तं गणयामासुर्द्विजा धनमदोद्धताः ।। १२९<br>
विमिन्नैः सप्तसंख्याकैरेकस्थानाश्रयैर्मिथः ।<br>
संघर्षात्तैरबाध्यन्त ग्रामा दुष्टैर्ग्रहैरिव ।। १३०<br>
उच्छृङ्खलेषु तेष्वासीदुदासीनो विदूषकः ।<br>
अल्पभावेषु धीराणामवज्ञैव हि शोभते ।। १५१<br>
एकदा कलहासक्तान्दृष्ट्वा तानभ्युपाययौ ।<br>
कश्चिच्चक्रधरो नाम विप्रः प्रकृतिनिष्ठुरः ।। १३२<br>
परार्तन्यायवादेषु काणोऽप्यम्लानदर्शनः ।<br>
कुब्जोऽपि वाचि सुस्पष्टो विप्रस्तानित्यभाषत ।। १३३<br>
प्राप्ता भिक्षाचरैर्भूत्वा भवद्भिः श्रीरियं शठाः ।<br>
तन्नाशयथ किं ग्रामानन्योन्यमसहिष्णवः ।। १३४<br>
विदूषकस्य दोषोऽयं येन यूयमुपेक्षिताः ।<br>
तदसंदिग्धमचिरात्पुनर्भिक्षां भ्रमिष्यथ ।। १३५<br>
वरं हि दैवायत्तैकवृद्धिस्थानमनायकम् ।<br>
न तु विप्लुतसर्वार्थं विभिन्नबहुनायकम् ।। १३६<br>
तदेकं नायकं धीरं कुरुध्वं वचसा मम ।<br>
स्थिरया यदि कृत्यं वो धुर्यरक्षितया श्रिया ।। १३७<br>
तच्छ्रुत्वा नायकत्वं ते सर्वेऽप्यैच्छन्यदात्मनः ।<br>
तदा विचिन्त्य मूढांस्तान्पुनश्चक्रधरोऽब्रवीत् ।। १३८<br>
संघर्षशालिनां तर्हि समयं वो ददाम्यहम् ।<br>
इतः श्मशाने शूलायां त्रयश्चौरा निषूदिताः ।। १३९<br>
नासास्तेषां निशि च्छित्त्वा यः सुसत्त्व इहानयेत् ।<br>
स युष्माकं प्रधानः स्याद्वीरो हि स्वाम्यमर्हति ।। १४०<br>
इति चक्रधरेणोक्तान्विप्रांस्तानन्तिकस्थितः ।<br>
कुरुध्वमेतत्को दोष इत्युवाच विदूषकः ।। १४१<br>
ततस्तेऽस्यावदन्विप्रा नैतत्कर्तुं क्षमा वयम् ।<br>
यो वा शक्तः स कुरुतां समये च वयं स्थिताः ।। १४२<br>
ततो विदूषकोऽवादीदहमेतत्करोमि भोः ।<br>
आनयामि निशि च्छित्त्वा नासास्तेषां श्मशानतः ।। १४३<br>
ततस्तद्दुष्करं मत्वा तेऽपि मूढास्तमब्रुवन् ।<br>
एवं कृते त्वमस्माकं स्वामी नियम एष नः ।। १४४<br>
इत्येवाख्याप्य समयं प्राप्तायां रजनौ च तान् ।<br>
आमन्त्र्य विप्रान्प्रययौ श्मशानं स विदूषकः ।। १४५<br>
प्रविवेश च तद्वीरो निजं कर्मेव भीषणम् ।<br>
चिन्तितोपस्थिताग्नेयकृपाणैकपरिग्रहः ।। १४६<br>
डाकिनीनादसंवृद्धगृध्रवायसवाशिते ।<br>
उल्कामुखमुखोल्काग्निविस्फारितचितानले ।। १४७<br>
ददर्श तत्र मध्ये च स ताञ्शूलाधिरोपितान् ।<br>
पुरुषान्नासिकाछेदभियेवोर्ध्वीकृताननान् ।। १४८<br>
यावच्च निकटं तेषां प्राप तावत्त्रयोऽपि ते ।<br>
वेतालाधिष्ठितास्तस्मिन्प्रहरन्ति स्म मुष्टिभिः ।। १४९<br>
निष्कम्प एव खड्गेन सोऽपि प्रतिजघान तान् ।<br>
न शिक्षितः प्रयत्नो हि धीराणां हृदये भिया ।। १५०<br>
तेनापगतवेतालविकाराणां स नासिकाः ।<br>
तेषां चकर्त बद्ध्वा च कृती जग्राह वाससि ।। १५१<br>
आगच्छंश्च ददर्शैकं शवस्योपरि संस्थितम् ।<br>
प्रव्राजकं श्मशानेऽत्र जपन्तं स विदूषकः ।। १५२<br>
तच्चेष्टालोकनक्रीडाकौतुकादुपगम्य तम् ।<br>
प्रच्छन्नः पृष्ठतस्तस्य तस्थौ प्रव्राजकस्य सः ।। १५३<br>
क्षणात्प्रव्राजकस्याधः फूत्कारं मुक्तवाञ्शवः ।<br>
निरगाच्च मुखात्तस्य ज्वाला नाभेश्च सर्षपाः ।। १५४<br>
गृहीत्वा सर्षपांस्तांश्च स परिव्राजकस्ततः ।<br>
उत्थाय ताडयामास शवं पाणितलेन तम् ।। १५५<br>
उदतिष्ठत्स चोत्तालवेतालाधिष्ठितः शवः ।<br>
आरुरोह च तस्यैव स्कन्धे प्रव्राजकोऽथ सः ।। १५६<br>
तदारूढश्च सहसा गन्तुं प्रववृते ततः ।<br>
विदूषकोऽपि तं तूष्णीमन्वगच्छदलक्षितः ।। १५७<br>
नातिदूरमतिक्रम्य स ददर्श विदूषकः ।<br>
शून्यं कात्यायनीमूर्तिसनाथं देवतागृहम् ।। १५८<br>
तत्रावतीर्य वेतालस्कन्धात्प्रव्राजकस्ततः ।<br>
विवेश गर्भभवनं वेतालोऽप्यपद्भुवि ।। १५९<br>
विदूषकश्च तत्रासीद्युक्त्या पश्यन्नलक्षितः ।<br>
प्रव्राजकोऽपि संपूज्य तत्र देवीं व्यजिज्ञपत् ।। १६०<br>
तुष्टासि यदि तद्देवि देहि मे वरमीप्सितम् ।<br>
अन्यथात्मोपहारेण प्रीणामि भवतीमहम् ।। १६१<br>
इत्युक्तवन्तं तं तीव्रमन्त्रसाधनगर्वितम् ।<br>
प्रव्राजकं जगादैवं वाणी गर्भगृहोद्गता ।। १६२<br>
आदित्यसेननृपतेः सुतामानीय कन्यकाम् ।<br>
उपहारीकुरुष्वेह ततः प्राप्स्यसि वाञ्छितम् ।। १६३<br>
एतच्छ्रुत्वा स निर्गत्य करेणाहत्य तं पुनः ।<br>
प्रव्राडुत्थापयामास वेतालं मुक्तफूत्कृतिम् ।। १६४<br>
तस्य च स्कन्धमारुह्य निर्यद्वक्त्रानलार्चिषः ।<br>
आनेतुं राजपुत्रीं तामुत्पत्य नभसा ययौ ।। १६५<br>
विदूषकोऽपि तत्सर्वं दृष्ट्वा तत्र व्यचिन्तयत् ।<br>
कथं राजसुतानेन हन्यते मयि जीवति ।। १६६<br>
इहैव तावत्तिष्ठामि यावदायात्यसौ शठः ।<br>
इत्यालोच्य स तत्रैव तस्थौ छन्नो विदूषकः ।। १६७<br>
प्रव्राजकश्च गत्वैव वातायनपथेन सः ।<br>
प्रविश्यान्तःपुरं प्राप सुप्तां निशि नृपात्मजाम् ।। १६८<br>
आययौ च गृहीत्वा तां गगनेन तमोमयः ।<br>
कान्तिप्रकाशितदिशं राहुः शशिकलामिव ।। १६९<br>
हा तात हाम्बेति च तां क्रन्दन्तीं कन्यकां वहन् ।<br>
तत्रैव देवीभवने सोऽन्तरिक्षादवातरत् ।। १७०<br>
प्रविवेश च तत्कालं वेतालं प्रविमुच्य स ।<br>
कन्यारत्नं तदादाय देवीगर्भगृहान्तरम् ।। १७१<br>
तत्र यावन्निहन्तुं तां राजपुत्रीमियेष सः ।<br>
तावदाकृष्टखड्गोऽत्र प्रविवेश विदूषकः ।। १५२<br>
आः पाप मालतीपुष्पमश्मना हन्तुमीहसे ।<br>
यदस्यामाकृतौ शस्त्रं व्यापारयितुमिच्छसि ।। १७३<br>
इत्युक्त्वाकृष्य केशेषु शिरस्तस्य विवेल्लतः ।<br>
प्रव्राजकस्य चिच्छेद खड्गेन स विदूषकः ।। १७४<br>
आश्वासयामास च तां राजपुत्रीं भयाकुलाम् ।<br>
प्रविशन्तीमिवाङ्गानि किंचित्प्रत्यभिजानतीम् ।। १७५<br>
कथमन्तःपुरं राज्ञो राजपुत्रीमिमामितः ।<br>
नयेयमिति तत्कालमसौ धीरो व्यचिन्तयत् ।। १७६<br>
भो विदूषक शृण्वेतद्योऽयं प्रव्राट् त्वया हतः ।<br>
महानेतस्य वेतालः सिद्धोऽभूत्सर्षपास्तथा ।। १७७<br>
ततोऽस्य पृथ्वीराज्ये च वाञ्छा राजात्मजासु च ।<br>
उदपद्यत तेनायमेवं मूढोऽद्य वञ्चितः ।। १७८<br>
तद्गृहाणैतदीयांस्त्वं सर्षपान्वीर येन ते ।<br>
इमामेकां निशामद्य भविष्यत्यम्बरे गतिः ।। १७९<br>
इत्याकाशगता वाणी जातहर्षं जगाद तम् ।<br>
अनुगृह्णन्ति हि प्रायो देवता अपि तादृशम् ।। १८०<br>
ततो वस्त्राञ्चलात्तस्य स परिव्राजकस्य तान् ।<br>
जग्राह सर्षपान्हस्ते तामङ्के च नृपात्मजाम् ।। १८१<br>
यावच्च देवीभवनात्स तस्मान्निर्ययौ बहिः ।<br>
उच्चचार पुनस्तावदन्या नभसि भारती ।। १८२<br>
इहैव देवीभवने मासस्यान्ते पुनस्त्वया ।<br>
आगन्तव्यं महावीर विस्मर्तव्यमिदं न ते ।। १८३<br>
तच्छ्रुत्वा स तथेत्युक्त्वा सद्यो देवीप्रसादतः ।<br>
उत्पपात नभो बिभ्रद्राजपुत्रीं विदूषकः ।। १८४<br>
गत्वा च गगनेनाशु स तामन्तःपुरान्तरम् ।<br>
प्रावेशयद्राजसुतां समाश्वस्तामुवाच च ।। १८५<br>
न मे भविष्यति प्रातर्गतिर्व्योम्नि ततश्च माम् ।<br>
सर्वे द्रक्ष्यन्ति निर्यान्तं तत्संप्रत्येव याम्यहम् ।। १८६<br>
इति तेनोदिता बाला बिभ्यती सा जगाद तम् ।<br>
गते त्वयि मम प्राणास्त्रासाक्रान्ताः प्रयान्त्यमी ।। १८७<br>
तन्महाभाग मा गास्त्वं देहि मे जीवितं पुनः ।<br>
प्रतिपन्नार्थनिर्वाहः सहजं हि सतां व्रतम् ।। १८८<br>
तच्छ्रुत्वा चिन्तयामास स सुसत्त्वो विदूषकः ।<br>
यदस्तु मे न गच्छामि मुञ्चेत्प्राणान्भयादियम् ।। १८९<br>
ततश्च नृपतेर्भक्तिः का मया विहिता भवेत् ।<br>
इत्यालोच्य स तत्रैव तस्थावन्तःपुरे निशि ।। १९०<br>
व्यायामजागरश्रान्तो ययौ निद्रां शनैश्च सः ।<br>
राजपुत्री त्वनिद्रैव भीता तामनयन्निशाम् ।। १९१<br>
विश्राम्यतु क्षणं तावदिति प्रेमार्द्रमानसा ।<br>
सुप्तं प्रबोधयामास सा प्रभातेऽपि नैव तम् ।। १९२<br>
ततः प्रविष्टा ददृशुस्तमन्तःपुरचारिकाः ।<br>
ससंभ्रमाश्च गत्वैव राजानं तं व्यजिज्ञपन् ।। १९३<br>
राजाप्यवेक्षितुं तत्त्वं प्रतीहारं व्यसर्जयत् ।<br>
प्रतीहारश्च गत्वान्तस्तत्रापश्यद्विदूषकम् ।। १९४<br>
शुश्राव च यथावृत्तं स तद्राजसुतामुखात् ।<br>
तथैव गत्वा राज्ञे च स समग्रं न्यवेदयत् ।। १९५<br>
विदूषकस्य सत्त्वज्ञस्तच्छ्रुत्वा स महीपतिः ।<br>
किमेतत्स्यादिति क्षिप्रं समुद्भ्रान्त इवाभवत् ।। १९६<br>
आनाययच्च दुहितुर्मन्दिरात्तं विदूषकम् ।<br>
दत्तानुयात्रं मनसा तस्याः स्नेहानुपातिना ।। १९७<br>
पप्रच्छ च यथावृत्तं स राजा तमुपागतम् ।<br>
आ मूलतश्च सोऽप्यस्मै विप्रो वृत्तान्तमब्रवीत् ।। १९८<br>
अदर्शयच्च वस्त्रान्ते निबद्धाश्चौरनासिकाः ।<br>
प्रव्राटसंबन्धिनस्तांश्च सर्षपान्भूमिभेदिनः ।। १९९<br>
ततः संभाव्य सत्यं तत्तांश्चानाय्य मठद्विजान् ।<br>
सर्वांश्चक्रधरोपेतान्पृष्ट्वा तन्मूलकारणम् ।। २००<br>
स्वयं श्मशाने गत्वा च दृष्ट्वा तांश्छिन्ननासिकान् ।<br>
पुरुषांस्तं च निर्लूनकण्ठं प्रव्राजकाधमम् ।। २०१<br>
उत्पन्नप्रत्ययो राजा स तुतोष महाशयः ।<br>
विदूषकाय कृतिने सुताप्राणप्रदायिने ।। २०२<br>
ददौ तस्मै च तामेव तदैव तनयां निजाम् ।<br>
किमदेयमुदाराणामुपकारिषु तुष्यताम् ।। २१7३<br>
श्रीरुवासाम्बुजप्रीत्या नूनं राजसुताकरे ।<br>
गृहीतपाणिर्येनास्या लेभे लक्ष्मीं विदूषकः ।। २०४<br>
ततो राजोपचारेण स तया कान्तया सह ।<br>
आदित्यसेननृपतेस्तस्थौ श्लाघ्ययशा गृहे ।। २०५<br>
अथ यातेषु दिवसेष्वेकदा दैवचोदिता ।<br>
तमुवाच निशायां सा राजपुत्री विदूषकम् ।। २०६<br>
नाथ स्मरसि यत्तत्र तव देवीगृहे निशि ।<br>
मासान्ते त्वमिहागच्छेरित्युक्तं दिव्यया गिरा ।। २०७<br>
तत्र चाद्य गतो मासो भवतस्तच्च विस्मृतम् ।<br>
इत्युक्तः प्रियया स्मृत्वा स जहर्ष विदूषकः ।। २०८<br>
साधु स्मृतं त्वया तन्वि विस्मृतं तन्मया पुनः ।<br>
इत्युक्त्वालिङ्गनं चास्यै स ददौ पारितोषकम् ।।२० ९<br>
सुप्तायां च ततस्तस्यां निर्गत्यान्तःपुरान्निशि ।<br>
आदाय खड्गं स्वस्य संस्तद्देवीभवनं ययौ ।। २१०<br>
प्राप्तो विदूषकोऽहं भोरिति तत्र वदन्बहिः ।<br>
प्रविशेत्यशृणोद्वाचमन्तः केनाप्युदीरिताम् ।। २११<br>
प्रविश्य चान्तरे सोऽत्र दिव्यमावासमैक्षत ।<br>
तदन्तर्दिव्यरूपां च कन्यां दिव्यपरिच्छदाम् ।। २१२<br>
स्वप्रभाभिन्नतिमिरां रजनिज्वलितामिव ।<br>
हरकोपामिनिर्दग्धस्मरसंजीवनौषधिम् ।। २१३<br>
किमेतदिति साश्चर्यः स तया हृष्टया स्वयम् ।<br>
सस्नेहबहुमानेन स्वागतेनाभ्यनन्द्यत ।। २१४<br>
उपविष्टं च संजातविस्रम्भं प्रेमदर्शनात् ।<br>
तत्स्वरूपपरिज्ञानसोत्सुकं सा तमब्रवीत् ।। २१५<br>
अहं विद्याधरी कन्या भद्रानाम महान्वया ।<br>
इह कामचरत्वाच्च त्वामपश्यमहं तदा ।। २१६<br>
त्वद्गुणाकृष्टचित्ता च तत्कालमहमेव ताम् ।<br>
अदृश्यवाणीमसृजं पुनरागमनाय ते ।। २१७<br>
अद्य विद्याप्रयोगाश्च संमोह्य प्रेरिता मया ।<br>
सा ते राजसुतैवास्मिन्कार्ये स्मृतिमजीजनत् ।। २१८<br>
त्वदर्थं च स्थितास्मीह तत्तुभ्यमिदमर्पितम् ।<br>
शरीरं सुन्दर मया कुरु पाणिग्रहं मम ।। २१९<br>
इत्युक्तो भद्रया भव्यो विद्याधर्या विदूषकः ।<br>
तथेति परिणिन्ये तां गान्धर्वविधिना तदा ।। २२०<br>
अतिष्ठदथ तत्रैव दिव्यं भोगमवाप्य सः ।<br>
स्वपौरुषफलर्द्ध्येव प्रियया संगतस्तया ।। २२१<br>
अत्रान्तरे प्रबुद्धा सा राजपुत्री निशाक्षये ।<br>
भर्तारं तमपश्यन्ती विषादं सहसागमत् ।। २२२<br>
उत्थाय चान्तिकं मातुः प्रस्खलद्भिः पदैर्ययौ ।<br>
विकला संगलद्वाष्पतरङ्गितविलोपना ।। २२३<br>
स पतिर्मे गतः क्वापि रात्राविति च मातरम् ।<br>
आत्मापराधसभया सानुतापा च साभ्यधात् ।। २२४<br>
ततस्तन्मातरि स्नेहात्संभ्रान्तायां क्रमेण तत् ।<br>
बुद्ध्वा राजापि तत्रैत्य परमाकुलतामगात् ।। २२५<br>
जाने श्मशानबाह्यं तं गतोऽसौ देवतागृहम् ।<br>
इत्युक्ते राजसुतया राजा तत्र स्वयं ययौ ।। २२६<br>
तत्र विद्याधरीविद्याप्रभावेण तिरोहितम् ।<br>
विचिन्त्यापि न लेभे तं स क्षितीशो विदूषकम् ।। २२७<br>
ततो राज्ञि परावृत्ते निराशां तां नृपात्मजाम् ।<br>
देहत्यागोन्मुखीमेत्य ज्ञानी कोऽप्यब्रवीदिदम् ।। २२८<br>
नारिष्टशङ्का कर्तव्या स हि ते वर्तते पतिः ।<br>
युक्तो दिव्येन भोगेन त्वामुपैष्यति चाचिरात् ।। २२९<br>
तच्छ्रुत्वा राजपुत्री सा धारयामास जीवितम् ।<br>
हृदि प्रविष्टया रुद्धं तत्प्रत्यागमवाञ्छया ।। २३०<br>
विदूषकस्यापि ततस्तिष्ठतस्तत्र तां प्रियाम् ।<br>
भद्रां योगेश्वरी नाम सखी काचिदुपाययौ ।। २३१<br>
उपेत्य सा रहस्येनामिदं भद्रामथाब्रवीत् ।<br>
सखि मानुषसंसर्गात्क्रुद्धा विद्याधरास्त्वयि ।। २३२<br>
पापं च ते चिकीर्षन्ति तदितो गम्यतां त्वया ।<br>
अस्ति पूर्वाम्बुधेः पारे पुरं कार्कोटकाभिधम् ।। २३३<br>
तदतिक्रम्य च नदी शीतोदा नाम पावनी ।<br>
तीर्त्वा तामुदयाख्यश्च सिद्धक्षेत्रं महागिरिः ।। २३४<br>
विद्याधरैरनाक्रम्यस्तत्र त्वं गच्छ सांप्रतम् ।<br>
प्रियस्य मानुषस्यास्य कृते चिन्तां च मा कृथाः ।। २३ &lsquo;६<br>
एतद्धि सर्वमेतस्य कथयित्वा गमिष्यसि ।<br>
येनैष पश्चात्तत्रैव सत्त्ववानागमिष्यति । । २३६<br>
इत्युक्ता सा तया सख्या भद्रा भयवशीकृता ।<br>
विदूषकानुरक्तापि प्रतिपेदे तथेति तत् ।। २३७<br>
उक्त्वा च तस्य तद्युक्त्या दत्त्वा च स्वाङ्गुलीयकम् ।<br>
विदूषकस्य रात्र्यन्तसमये सा तिरोदधे ।। २३८<br>
विदूषकस्य पूर्वस्मिञ्शून्ये देवगृहे स्थितम् ।<br>
क्षणादपश्यदात्मानं न भद्रा न च मन्दिरम् ।। २३९<br>
स्मरन्विद्याप्रपञ्चं तं पश्यंश्चैवाङ्गुलीयकम् ।<br>
विषादविस्मयावेशवशः सोऽभूद्विदूषकः ।। २४०<br>
अचिन्तयच्च तस्याः स वचः स्वप्नमिव स्मरन् ।<br>
गता तावन्निवेद्यैव सा ममोदयपर्वतम् ।। २४१<br>
तन्मयाप्याशु तत्रैव गन्तव्यं तदवाप्तये ।<br>
न चैवं लोकदृष्टं मां लब्ध्वा राजा परित्यजेत् ।। २४२<br>
तस्माद्युक्तिं करोमीह कार्यं सिद्ध्यति मे यथा ।<br>
इति संचिन्त्य मतिमान्रूपमन्यत्स शिश्रिये ।। २४५<br>
जीर्णवासा रजोलिप्तो भूत्वा देवीगृहात्ततः ।<br>
निरगादथ हा भद्रे हा भद्रे इति स ब्रुवन् ।। २४४<br>
तत्क्षणं च विलोक्यैन जनास्तद्देशवर्तिनः ।<br>
सोऽयं विदूषकः प्राप्त इति कोलाहलं व्यधुः ।। २४५<br>
बुद्ध्वा च राज्ञा निर्गत्य स्वयं दृष्ट्वा तथाविधः ।<br>
उन्मत्तचेष्टोऽवष्टभ्य स नीतोऽभूत्स्वमन्दिरम् ।। २४६<br>
तत्र स्नेहाकुलैर्यद्यदुक्तोऽभूद्भृत्यबान्धवैः ।<br>
तत्र तत्र स हा भद्रे इति प्रत्युत्तरं ददौ ।। २४७<br>
वैद्योपदिष्टैरभ्यङ्गैरभ्यक्तोऽपि स तत्क्षणम् ।<br>
अङ्गमुद्धूलयामास भूरिणा भस्मरेणुना ।। २४८<br>
स्नेहेन राजपुत्र्या च स्वहस्ताभ्यामुपाहृतः ।<br>
आहारस्तेन सहसा पादेनाहत्य चिक्षिपे ।। २४९<br>
एवं स तस्थौ कतिचिद्दिवसांस्तत्र निःस्पृहः ।<br>
पाटयन्निजवस्त्राणि कृतोन्मादो विदूषकः ।। २५०<br>
अशक्यप्रतिकारोऽयं तत्किमर्थं कदर्थ्यते ।<br>
त्यजेत्कदाचन प्राणान्ब्रह्महत्या भवेत्ततः ।। २५१<br>
स्वच्छन्दचारिणस्त्वस्य कालेन कुशलं भवेत् ।<br>
इत्यालोच्य स चादित्यसेनो राजा मुमोच तम् ।। २५२<br>
ततः स्वच्छन्दचारी सन्नन्येद्युः साङ्गुलीयकः ।<br>
वीरो भद्रां प्रति स्वैरं स प्रतस्थे विदूषकः ।। २५३<br>
गच्छन्नहरहः प्राच्यां दिशि प्राप स च क्रमात् ।<br>
मध्ये मार्गवशायातं नगरं पौण्ड्रवर्धनम् ।। २५४<br>
मातरत्र वसाम्येकां रात्रिमित्यभिधाय सः ।<br>
ब्राह्मण्यास्तत्र कस्याश्चिद्वृद्धायाः प्राविशद्गृहम् ।। २५५<br>
प्रतिपन्नाश्रया सा च कृतातिथ्या क्षणान्तरे ।<br>
ब्राह्मणी समुपेत्यैवं सान्तर्दुःखा जगाद तम् ।। २५६<br>
तुभ्यमेव मया दत्तं पुत्र सर्वमिदं गृहम ।<br>
तद्गृहाण यतो नास्ति जीवितं मम सांप्रतम् ।। २५७<br>
कस्मादेवं ब्रवीषीति तेनोक्ता विस्मितेन सा ।<br>
श्रूयतां कथयाम्येतदित्युक्त्वा पुनरब्रवीत् ।। २५८<br>
अस्तीह देवसेनाख्यो नगरे पुत्र भूपतिः ।<br>
तस्य चैका समुत्पन्ना कन्या भूतलभूषणम् ।। २५९<br>
मया दुःखेन लब्धेयमिति तां दुःखलब्धिकाम् ।<br>
नाम्ना चकारैष नृपस्तनयामतिवत्सलः ।। २६०<br>
कालेन यौवनारूढामानीताय स्ववेश्मनि ।<br>
राज्ञे कच्छपनाथाय तां प्रादाच्चैष भूपतिः ।। २६१<br>
स कच्छपेश्वरस्तस्या वध्वा वासगृहं निशि ।<br>
प्रविष्ट एव प्रथमं तत्कालं पञ्चतां ययौ ।। २६२<br>
ततो विमनसा राज्ञा भूयोप्येतेन सा सुता ।<br>
दत्तान्यस्मै नृपायाभूत्सोऽपि तद्वद्व्यपद्यत ।। २६३<br>
तद्भयाच्च यदान्येऽपि नृपाऽवाञ्छन्ति नैव ताम् ।<br>
तदा सेनापतिं राजा निजमेव समादिशत् ।। २६४<br>
इतो देशात्त्वयैकैकः क्रमादेकैकतो गृहात् ।<br>
पुत्रान्प्रत्यहमानेयो ब्राह्मणः क्षत्रियोऽथवा ।। २६५<br>
आनीय च प्रवेश्योऽत्र रात्रौ मत्पुत्रिकागृहे ।<br>
पश्यामोऽत्र विपद्यन्ते कियन्तोऽत्र कियच्चिरम् ।। २६६<br>
उत्तरिष्यति यश्चात्र सोऽस्या भर्ता भविष्यति ।<br>
गतिः शक्या परिच्छेत्तुं नह्यद्भुतविधेर्विधेः ।। २६७<br>
इति सेनापती राज्ञा समाविष्टो दिने दिने ।<br>
वारक्रमेण गेहेभ्यो नयत्येव नरानिह ।। २६८<br>
एवं च तत्र यातानि क्षयं नरशतान्यपि ।<br>
मम चाकृतपुण्याया एकः पुत्रोऽत्र वर्तते ।। २६९<br>
तस्य वारोऽद्य संप्राप्तस्तत्र गन्तुं विपत्तये ।<br>
तदभावे मया कार्यं प्रातरग्निप्रवेशनम् ।। २७०<br>
तज्जीवन्ती स्वहस्तेन तुभ्यं गुणवते गृहम् ।<br>
ददामि सर्वं येन स्यां न पुनर्दुःखभागिनी ।। २७१<br>
एवमुक्तवतीं धीरस्तामवोचद्विदूषकः ।<br>
यद्येवमम्ब तर्हि त्वं मा स्म विक्लवतां कृथाः ।। २७२<br>
अहं तत्राद्य गच्छामि जीवत्वेकसुतस्तव ।<br>
किमेतं घातयामीति कृपा ते मयि मा च भूत् ।। २७३<br>
सिद्धियोगाद्धि नास्त्येव भयं तत्र गतस्य मे ।<br>
एवं विदूषकेणोक्ता ब्राह्मणी सा जगाद तम् ।। २७४<br>
तर्हि पुण्यैर्मयायातः कोऽपि देवो भवानिह ।<br>
तत्प्राणान्देहि नः पुत्र कुशलं च तथात्मनि ।। २७५<br>
एवं तया सोऽनुगतः सायं राजसुतागृहम् ।<br>
सेनापतिनियुक्तेन किंकरेण समं ययौ ।। २७६<br>
तत्रापश्यन्नृपसुतां तां यौवनमदोद्धताम् ।<br>
लतामनुच्चितस्फीतपुष्पभारानतामिव ।। २७७<br>
ततो निशायां शयने राजपुत्र्या तयाश्रिते ।<br>
ध्यातोपनतमाग्नेयं खड्गं बिभ्रत्करेण सः ।। २७८<br>
वासवेश्मनि तत्रासीज्जाग्रदेव विदूषकः ।<br>
पश्यामि तावत्को हन्ति नरानत्रेति चिन्तयन् ।। २७९<br>
प्रसुप्ते च जने क्षिप्रादपावृतकपाटकम् ।<br>
स द्वारदेशादायान्तं घोरं राक्षसमैक्षत ।। २८०<br>
स च द्वारि स्थितस्तत्र राक्षसो वासकान्तरे ।<br>
भुजं नरशताकाण्डयमदण्डं न्यवेशयत् ।। २८१<br>
विदूषकश्च चिच्छेद धावित्वा तस्य तं क्रुधा ।<br>
एकखड्गप्रहारेण बाहुं सपदि रक्षसः ।। २८२<br>
छिन्नबाहुः पलाय्याशु जगाम स निशाचरः ।<br>
भूयोऽनागमनायैव तत्सत्त्वोत्कर्षभीतितः ।। २८३<br>
प्रबुद्धा वीक्ष्य पतितं रक्षोबाहुं नृपात्मजा ।<br>
भीता च जातहर्षा च विस्मिता च बभूव सा ।। २८४<br>
प्रातश्च ददृशे राज्ञा देवसेनेन तत्र सः ।<br>
स्वसुतान्तःपुरद्वारि स्थितश्छिन्नच्युतो भुजः ।। २८५<br>
इतःप्रभृति नेहान्यैः प्रवेष्टव्यं नरैरिति ।<br>
दत्तो विदूषकेणेव सुदीर्घः परिघार्गलः ।। २८६<br>
ततो दिव्यप्रभावाय तस्मै प्रीतः स पार्थिवः ।<br>
विदूषकाय तनयां तां ददौ विभवोत्तरम् ।। २८७<br>
ततस्तया समं तत्र कान्तया स विदूषकः ।<br>
तस्थौ दिनानि कतिचिद्रूपवत्येव संपदा ।। २८८<br>
एकस्मिंश्च दिने सुप्तां राजपुत्रीं विहाय ताम् ।<br>
स ततः प्रययौ रात्रौ तां भद्रां प्रति सत्वरः ।। २८९<br>
राजपुत्री च सा प्रातस्तददर्शनदुःखिता ।<br>
आसीदाश्वासिता पित्रा तत्प्रत्यावर्तनाशया ।। २९०<br>
सोऽपि गच्छन्नहरहः क्रमात्प्राप विदूषकः ।<br>
पूर्वाम्बुधेरदूरस्थां नगरीं ताम्रलिप्तिकाम् ।। २९१<br>
तत्र चक्रे स केनापि वणिजा सह संगतिम् ।<br>
स्कन्ददासाभिधानेन पारमब्धेर्यियासता ।। २९२<br>
तेनैव सह सोऽनल्पतदीयधनसंभृतम् ।<br>
यानपात्रं समारुह्य प्रतस्थेऽम्बुधिवर्त्मना ।। २९३<br>
ततः समुद्रमध्ये तद्यानपात्रमुपागतम् ।<br>
अकस्मादभवद्रुद्धं व्यासक्तमिव केनचित् ।। २९४<br>
अर्चितेऽप्यर्णवे रत्नैर्यदा न विचचाल तत् ।<br>
तदा स वणिगार्तः सन्स्कन्ददासोऽब्रवीदिदम् ।। २९५<br>
यो मोचयति संरुद्धमिदं प्रवहणं मम ।<br>
तस्मै निजधनार्धं च स्वसुतां च ददाम्यहम् ।। २९६<br>
तच्छ्रुत्वैव जगादैवं धीरचेता विदूषकः ।<br>
अहमत्रावतीर्यान्तर्विचिनोम्यम्बुधेर्जलम् ।। २९७<br>
क्षणाच्च मोचयाम्येतद्बद्धं प्रवहणं तव ।<br>
यूयं चाप्यवलम्बध्वं बद्ध्वा मां पाशुरज्जुभिः ।। २९८<br>
विमुक्ते च प्रवहणे तत्क्षणं वारिमध्यतः ।<br>
उद्धर्तव्योऽस्मि युष्माभिरवलम्बनरज्जुभिः ।। २९९<br>
तथेति तेन वणिजा तद्वचस्यभिनन्दिते ।<br>
बबन्धुः कर्णधारास्तं रज्जुबन्धेन कक्षयोः ।। ३००<br>
तद्बद्धोऽवततारैव वारिधौ स विदूषकः ।<br>
न जात्ववसरे प्राप्ते सत्त्ववानवसीदति ।। ३०१<br>
ध्यातोपस्थितमाग्नेयं खड्गं कृत्वा च तं करे ।<br>
वीरः प्रवहणस्याधो मध्येवारि विवेश सः ।। ३०२<br>
तत्र चैकं महाकायं सुप्तं पुरुषमैक्षत ।<br>
जङ्घायां तस्य रुद्धं च यानपात्रं व्यलोकयत् ।। ३०३<br>
चिच्छेद तां स जङ्घां च तस्य खड्गेन तत्क्षणम् ।<br>
चचाल च प्रवहणं रोधमुक्तं तदैव तत् ।। ३०४<br>
तद्दृष्ट्वैव वणिक्पापश्छेदयामास तस्य तत् ।<br>
विदूषकस्य रज्जूस्ताः प्रतिपन्नार्थलोभतः ।। ३०५<br>
वृत्तेनैव च मुक्तेन हृतं प्रवहणेन सः ।<br>
स्वलोभस्येव महतः पारमम्बुनिधेर्ययौ ।। ३०६<br>
विदूषकोऽपि स च्छिन्नरज्ज्वालम्बोऽम्बुमध्यगः ।<br>
उन्मज्ज्य तत्तथा दृष्ट्वा धीरः क्षणमचिन्तयत् ।। ३०७<br>
किमिदं वणिजा तेन कृतं किमथवोच्यते ।<br>
कृतघ्ना धनलोभान्धा नोपकारेक्षणक्षमाः ।। ३०८<br>
तदेष कालः सुतरामवैक्लव्यस्य सांप्रतम् ।<br>
नहि सत्त्वावसादेन स्वल्पा व्यापद्विलङ्घ्यते ।। ३०९<br>
इति संचिन्त्य तत्कालं जङ्घां तामारुरोह सः ।<br>
या सान्तर्जलसुप्तस्य पुंसस्तस्य न्यकृत्यत ।। ३१०<br>
तया ततार नावेव हस्तव्यस्ताम्बुरम्बुधिम् ।<br>
दैवमेव हि साहाय्यं कुरुते सत्त्वशालिनाम् ।। ३११<br>
तं मारुतिमिवाम्भोधिपारं रामार्थमागतम् ।<br>
बलवन्तमुवाचैवमन्तरिक्षात्सरस्वती ।। ३१२<br>
साधु साधु सुसत्त्वोऽस्ति कोऽन्यस्त्वत्तो विदूषक ।<br>
अनेन तव धैर्येण तुष्टोऽस्मि तदिदं शृणु ।। ३१३<br>
प्राप्तोऽसि नग्नविषयमिमं संप्रत्यतोऽपि च ।<br>
कार्कोटकाख्यं नगरं दिनैः प्राप्स्यसि सप्तभिः ।। ३१४<br>
ततो लब्धधृतिर्गत्वा शीघ्रं प्राप्स्यसि चेप्सितम् ।<br>
अहं चाराधिपः पूर्वं भवता हव्यकव्यभुक् ।। ३१५<br>
मद्वराच्च तवेदानीं क्षुत्तृष्णा च न वर्त्सति ।<br>
तद्गच्छ सिद्ध्यै विस्रब्धमित्युक्त्वा विरराम वाक् ।। ३१६<br>
विदूषकश्च तच्छ्रुत्वा प्रणयाग्निं प्रहर्षितः ।<br>
प्रतस्थे सप्तमे चाह्नि प्राप कार्कोटकं पुरम् ।। ३१७<br>
तत्र च प्रविवेशैकं मठमार्यैरधिष्ठितम् ।<br>
नानादेशोद्भवैस्तैस्तैर्द्विजैरभ्यागतप्रियैः ।। ३१८<br>
श्रीमता निर्मितं राज्ञा तत्रत्येनार्यवर्मणा ।<br>
ऋद्धं समग्रसौवर्णहृद्यदेवकुलान्वितम् ।। ३१९<br>
तत्र सर्वैः कृतातिथ्यमेकस्तं ब्राह्मणोऽतिथिम् ।<br>
स्नानेन भोजनैर्वस्त्रैर्नीत्वा गृहमुपाचरत् ।। ३२०<br>
सायं च तन्मठस्थः सन्पुरे शुश्राव तत्र सः ।<br>
विदूषकः सपटहं घोष्यमाणमिदं वचः ।। ३२१<br>
ब्राह्मणः क्षत्रियो वापि परिणेतुं नृपात्मजाम् ।<br>
प्रातरिच्छति यः सोऽद्य रात्रौ वसतु तद्गृहे ।। ३२२<br>
तच्छ्रुत्वा सनिमित्तं स तदाशङ्क्य च तत्क्षणम् ।<br>
गन्तुं राजसुतावासमियेष प्रियसाहसः ।। ३२३<br>
ऊचुस्तं मठविप्रास्ते ब्रह्मन्मा साहसं कृथाः ।<br>
तन्न राजसुतासद्म तन्मृत्योर्विवृतं मुखम् ।। ३२४<br>
यो हि तत्र प्रविशति क्षपायां न स जीवति ।<br>
गताः सुबहवश्चैवमत्र साहसिकाः क्षयम् ।। ३२५<br>
इत्युक्तोऽपि स तैर्विप्रैरनङ्गीकृततद्वचाः ।<br>
विदूषको राजगृहं ययौ तत्किंकरैः सह ।। ३२६<br>
तत्रार्यवर्मणा राज्ञा स्वयं दृष्ट्वाभिनन्दितः ।<br>
विवेश तत्सुतावासं नक्तमर्क इवानलम् ।। ३२७<br>
ददर्श राजकन्यां च तामाकृत्यानुरागिणीम् ।<br>
नैराश्यदुःखविधुरं पश्यन्तीं सास्रया दृशा ।। ३२८<br>
आसीच्च जाग्रदेवात्र स रात्राववलोकयन् ।<br>
करे कृपाणमाग्नेयं चिन्तितोपनतं दधत् ।। ३२९<br>
अकस्माच्च महाघोरं ददर्श द्वारि राक्षसम् ।<br>
छिन्नदक्षिणबाहुत्वात्प्रसारितभुजान्तरम् ।। ३३०<br>
दृष्ट्वा व्यचिन्तयच्चासौ हन्त सोऽयं निशाचरः ।<br>
यस्य बाहुर्मया छिन्नो नगरे पौण्ड्रवर्धने ।। ३३१<br>
तदद्य न पुनर्बाहौ प्रहरिष्याम्यसौ हि मे ।<br>
पलाय्य पूर्ववद्गच्छेत्तस्मात्साधु निहन्म्यमुम् ।। ३३२<br>
इत्यालोच्य प्रधाव्यैव केशेष्वाकृष्य तस्य सः ।<br>
राक्षसस्य शिरश्छेत्तुं समारेभे विदूषकः ।। ३३३<br>
तत्क्षणं भीतभीतश्च तमुवाच स राक्षसः ।<br>
मा मां वधीः सुसत्त्वस्त्वं तत्कुरुष्व कृपामिति ।। ३३४<br>
किंनामा त्वं च केयं च तव चेष्टेति तेन सः ।<br>
मुक्त्वा पृष्टश्च वीरेण पुनराह स राक्षसः ।। ३३५<br>
यमदंष्ट्राभिधानस्य मभाभूतां सुते इमे ।<br>
इयमेका तथान्या च पौण्ड्रवर्धनवर्तिनी ।। ३३६<br>
अवीरपुरुषासङ्गाद्रक्षणीये नृपात्मजे ।<br>
शंकराज्ञाप्रसादो हि ममाभूदयमीदृशः ।। ३३७<br>
तत्रादौ बाहुरेकेन छिन्नो मे पौण्ड्रवर्धने ।<br>
त्वया चाद्य जितोऽस्मीह तत्समाप्तमिदं मम ।। ३३८<br>
तच्छ्रुत्वा स विहस्वैनं प्रत्युवाच विदूषकः ।<br>
मयैव स भुजस्तत्र लूनस्ते पौण्ड्रवर्धने ।। ३३९<br>
राक्षसोऽप्यवदत्तर्हि देवांशस्त्वं न मानुषः ।<br>
मन्ये त्वदर्थमेवाभूच्छर्वाज्ञानुग्रहः स मे ।। ३४०<br>
तदिदानीं सुहृन्मे त्वं यदा मां च स्मरिष्यसि ।<br>
तदाहं संनिधास्ये ते सिद्धये संकटेष्वपि ।। ३४१<br>
एवं स राक्षसो मैत्र्या वरयित्वा विदूषकम् ।<br>
तेनाभिनन्दितवचा यमदंष्ट्रस्तिरोदधे ।। ३४२<br>
विदूषकोऽपि सानन्दमभिनन्दितविक्रमः ।<br>
राजपुत्र्या तया तत्र हृष्टस्तामनयन्निशाम् ।। ३४३<br>
प्रातश्च ज्ञातवृत्तान्तस्तुष्टस्तस्मै ददौ नृपः ।<br>
विभवैः सह शौर्यैकपताकामिव तां सुताम् ।। ३४४<br>
स तया सह तत्रासीद्रात्रीः काश्चिद्विदूषकः ।<br>
पदारपदममुञ्चन्त्या लक्ष्म्येव गुणबद्धया ।। ३४५<br>
एकदा च निशि स्वैरं ततः प्रायात्प्रियोत्सुकः ।<br>
लब्धदिव्यरसास्वादः को हि रज्येद्रसान्तरे ।। ३४६<br>
नगराच्च विनिर्गत्य स तं सस्मार राक्षसम् ।<br>
स्मृतमात्रागतं तं च जगाद रचितानतिम् ।। ३४७<br>
सिद्धक्षेत्रे प्रयातव्यमुदयाद्रौ मया सखे ।<br>
भद्राविद्याधरीहेतोरतस्त्वं तत्र मां नय ।। ३४८<br>
तथेत्युक्तवतस्तस्य स्कन्धमारुह्य रक्षसः ।<br>
ययौ च स तया रात्र्या दुर्गमां षष्टियोजनीम् ।। ३४९<br>
प्रातश्च तीर्त्वा शीतोदामलङ्घ्यां मानुषैर्नदीम् ।<br>
उदयाद्रेरथ प्रापत्संनिकर्षमयत्नतः ।। ३५०<br>
अयं स पर्वतः श्रीमानुदयाख्यः पुरस्तव ।<br>
अत्रोपरि च नास्त्येव सिद्धधाम्नि गतिर्मम ।। ३५१<br>
इत्युक्त्वा राक्षसे तस्मिन्प्राप्तानुज्ञे तिरोहिते ।<br>
दीर्घिकां स ददर्शैकां रम्यां तत्र विदूषकः ।। ३५२<br>
वदन्त्याः स्वागतमिव भ्रमद्भ्रमरगुञ्जितैः ।<br>
तस्यास्तीरे न्यषीदच्च फुल्लपद्माननश्रियः ।। ३५३<br>
स्रीणामिवात्र चापश्यत्पदपङ्क्तिं सुविस्तराम् ।<br>
अयं प्रियागमे मार्गस्तवेति ब्रुवतीमिव ।। ३५४<br>
अलङ्घ्योऽयं गिरिर्मर्त्यैस्तदिहैव वरं क्षणम् ।<br>
स्थितो भवामि पश्यामि कस्येयं पदपद्धतिः ।। ३५५<br>
इति चिन्तयतस्तस्य तत्र तोयार्थमाययुः ।<br>
गृहीतकाञ्चनघटा भव्याः सुबहवः स्त्रियः ।। ३५६<br>
वारिपूरितकुम्भाश्च ताः स पप्रच्छ योषितः ।<br>
कस्येदं नीयते तोयमिति प्रणयपेशलम् ।। ३५७<br>
आस्ते विद्याधरी भद्र भद्रानामात्र पर्वते ।<br>
इदं स्नानोदकं तस्या इति ताश्च तमब्रुवन् ।। ३५८<br>
चित्रं धातैव धीराणामारब्धोद्दामकर्मणाम् ।<br>
परितुष्येव सामग्रीं घटयत्युपयोगिनीम् ।। ३५९<br>
यदेका सहसैव स्त्री तासां मध्यादुवाच तम् ।<br>
महाभाग मम स्कन्धे कुम्भ उत्क्षिप्यतामिति ।। ३६०<br>
तथेति च घटे तस्याः स्कन्धोत्क्षिप्ते स बुद्धिमान् ।<br>
निदधे भद्रया पूर्वं दत्तं रत्नाङ्गुलीयकम् ।। ३६१<br>
उपाविशच्च तत्रैव स पुनर्दीर्घिकातटे ।<br>
ताश्च तज्जलमादाय ययुर्भद्रागृहं स्त्रियः ।। ३६२<br>
तत्र ताभिश्च भद्राया यावत्स्नानाम्बु दीयते ।<br>
तावत्तस्यास्तदुत्सङ्गे निपपाताङ्गुलीयकम् ।। ३६३<br>
तद्दृष्ट्वा प्रत्यभिज्ञाय भद्रा पप्रच्छ ताः सखीः ।<br>
दृष्टः किं कोऽपि युष्माभिरिहापूर्वः पुमानिति ।। ३६४<br>
दृष्ट एको युवास्माभिर्मानुषो वापिकातटे ।<br>
तेनोत्क्षिप्तो घटश्चायमिति प्रत्यब्रुवंश्च ताः ।। ३६५<br>
ततो भद्राब्रवीच्छीघ्रं प्रक्लृप्तस्नानमण्डनम् ।<br>
इहानयत गत्या तं स हि भर्ता ममागतः ।। ३६६<br>
इत्युक्ते भद्रया गत्वा यथावस्तु निवेद्य च ।<br>
स्नातश्च तद्वयस्याभिस्तत्रानिन्ये विदूषकः ।। ३६७<br>
प्राप्तश्च स ददर्शात्र भद्रां मार्गोन्मुखीं चिरात् ।<br>
निजसत्त्वतरोः साक्षात्पक्वामिव फलश्रियम् ।। ३६८<br>
सापि दृष्ट्वा तमुत्थाय हर्षवाष्पाम्बुसीकरैः ।<br>
दत्तार्घेव बबन्धास्य कण्ठे भुजलतास्रजम् ।। ३६९<br>
परस्परालिङ्गितयोस्तयोः स्वेदच्छलादिव ।<br>
अतिपीडनतः स्नेहः सस्यन्दे चिरसंभृतः ।। ३७०<br>
अथोपविष्टावन्योन्यमवितृप्तौ विलोकने ।<br>
उभौ शतगुणीभूतामिवोत्कण्ठामुदूहतुः ।। ३७१<br>
आगतोऽसि कथं भूमिमिमामिति च भद्रया ।<br>
परिपृष्टः स तत्कालमुवाचेदं विदूषकः ।। ३७२<br>
समालम्ब्य भवत्स्नेहमारुह्य प्राणसंशयान् ।<br>
सुबहूनागतोऽस्मीह किमन्यद्वच्मि सुन्दरि ।। ३७३<br>
तच्छ्रुत्वा तस्य दृष्ट्वा तामनपेक्षितजीविताम् ।<br>
प्रीतिं काष्ठागतस्नेहा सा भद्रा तमभाषत ।। ३७४<br>
आर्यपुत्र न मे कार्यं सखीभिर्न च सिद्धिभिः ।<br>
त्वं मे प्राणा गुणक्रीता दासी चाहं तव प्रभो ।। ३७५<br>
विदूषकस्ततोऽवादीत्तर्ह्यागच्छ मया सह ।<br>
मुक्त्वा दिव्यमिमं भोगं वस्तुमुज्जयिनीं प्रिये ।। ३७६<br>
तथेति प्रतिपेदे सा भद्रा सपदि तद्वचः ।<br>
तत्संकल्पपरिभ्रष्टा विद्याश्च तृणवज्जहौ ।। ३७७<br>
ततस्तया समं तत्र स विशश्राम तां निशाम् ।<br>
क्लृप्तोपचारस्तत्सख्या योगेश्वर्या विदूषकः ।। ३७८<br>
प्रातश्च भद्रया साकमवतीर्योदयाद्रितः ।<br>
सस्मार यमदंष्ट्रं तं राक्षसं स पुनः कृती ।। ३७९<br>
स्मृतमात्रागतस्योक्त्वा गन्तव्याध्वक्रमं निजम् ।<br>
तस्यारुरोह स स्कन्धे भद्रामारोप्य तां पुरः ।। ३८०<br>
सापि सेहे तदत्युग्रराक्षसांसाधिरोहणम् ।<br>
अनुरागपरायत्ताः कुर्वते किं न योषितः ।। ३८१<br>
रक्षोधिरूढश्च ततः स प्रतस्थे प्रियासखः ।<br>
विदूषकः पुनः प्राप तच्च कार्कोटकं पुरम् ।। ३८२<br>
रक्षोदर्शनसत्रासं तत्र चालोकितो जनैः ।<br>
दृष्ट्वार्यवर्मनृपतिं स्वां भार्यां मार्गति स्म सः ।। ३८३<br>
दत्तां तेन गृहीत्वा च तत्सुता तां भुजार्जिताम् ।<br>
तथैव राक्षसारूढः स प्रतस्थे पुरात्ततः ।। ३८४<br>
गत्वाम्बुधेस्तटे प्राप पापं तं वणिजं च सः ।<br>
येनास्य वारिधौ पूर्वं छिन्नाः क्षिप्तस्य रज्जवः ।। ३८५<br>
जहार तस्य च सुतां वणिजः स धनैः सह ।<br>
प्रागम्बुधौ प्रवहणप्रमोचनपणार्जिताम् ।। ३८६<br>
धनापहारमेवास्य वधं मेने च पाप्मनः ।<br>
कदर्याणां पुरे प्राणाः प्रायेण ह्यर्थसंचयाः ।। ३८७<br>
ततो रक्षोरथारूढस्तामानीय वणिक्सुताम् ।<br>
स भद्राराजपुत्रीभ्यां सहैवोदपतन्नभः ।। ३८८<br>
दर्शयन्निजकान्तानां द्युमार्गेण ततार च ।<br>
विलसत्सत्त्वसंरम्भं स्वपौरुषमिवाम्बुधिम् ।। ३८९<br>
प्राप तच्च स भूयोऽपि नगरं पौण्ड्रवर्धनम् ।<br>
दृष्टः सविस्मयं सर्वैर्वाहनीकृतराक्षसः ।। ३९०<br>
तत्र तां देवसेनस्य सुतां राज्ञश्चिरोत्सुकाम् ।<br>
भार्यां संभावयामास राक्षसावजयार्जिताम् ।। ३९१<br>
रुध्यमानोऽपि तत्पित्रा स स्वदेशसमुत्सुकः ।<br>
गृहीत्वा तामपि ततः प्रायादुज्जयिनीं प्रति ।। ३९२<br>
अचिरेण च तां प्राप पुरीं राक्षसयोगतः ।<br>
बहिर्गतामिवात्मीयदेशदर्शननिर्वृतिम् ।। ३९३<br>
अथोपरि स्थितस्तस्य महाकायस्य रक्षसः ।<br>
अंसस्थतद्वधूचक्रकान्तिप्रकटितात्मनः ।। ३९४<br>
स जनैर्ददृशे तत्र शिखरे ज्वलितौषधौ ।<br>
शशाङ्क इव पूर्वाद्रेरुदयस्थो विदूषकः ।। ३९५<br>
ततो विस्मितवित्रस्ते जने बुद्ध्वात्र भूपतिः ।<br>
आदित्यसेनो निरगाच्छ्वशुरोऽस्य तदा पुरः ।। ३९६<br>
विदूषकस्तु दृष्ट्वा तमवतीर्याशु राक्षसात् ।<br>
प्रणम्य नृपमभ्यागान्नृपोऽप्यभिननन्द तम् ।। ३९७<br>
अवतार्यैव तत्स्कन्धात्ताः स्वभार्यास्ततोऽखिलाः ।<br>
मुमोच कामचाराय राक्षसं स विदूषकः ।। ३९८<br>
गते च राक्षसे तस्मिन्स तेन सह भूभुजा ।<br>
श्वशुरेण सभार्यः सन्प्राविशद्राजमन्दिरम् ।। ३९९<br>
तत्र तां प्रथमां भार्यां तनयां तस्य भूपतेः ।<br>
आनन्दयदुपागत्य चिरोत्कण्ठावशीकृताम् ।। ४००<br>
कथमेतास्त्वया भार्याः प्राप्ताः कश्चैष राक्षसः ।<br>
इति पृष्टः स राज्ञात्र सर्वमस्मै शशंस तत् ।। ४०१<br>
ततः प्रभावतुष्टेन तेन तस्य महीभृता ।<br>
जामातुर्निजराज्यार्धं प्रदत्तं कार्यवेदिना ।। ४०२<br>
तत्क्षणाच्च स राजाभूद्विप्रो भूत्वा विदूषकः ।<br>
समुच्छ्रितसितच्छत्त्रो विधूतोभयचामरः ।। ४०३<br>
तदा च मङ्गलातोद्यवाद्यनिर्हादनिर्भरा ।<br>
प्रहर्षमुक्तनादेव रराजोज्जयिनी पुरी ।। ४०४<br>
इत्याप्तराज्यविभवः क्रमशः स कृत्स्नां जित्वा महीमखिलराजकपूजिताङ्घ्रिः ।<br>
ताभिः समं विगतमत्सरनिर्वृताभिर्भद्रासखश्चिरमरंस्त निजप्रियाभिः ।। ४०५<br>
इत्यनुकूले दैवे भजति निजं सत्त्वमेव धीराणाम् ।<br>
लक्ष्मीरभसाकर्षणसिद्धमहामोदमन्त्रत्वम् ।। ४०६<br>
इत्थं श्रुत्वा वत्सराजस्य वक्त्राच्चित्रामेतामद्भुतार्थां कथां ते ।<br>
पार्श्वासीना मन्त्रिणश्चास्य सर्वे देव्यौ चापि प्रीतिमग्र्यामवापुः ।। ४०७<br>
इति महाकविश्रीसोमदेवभट्टविरचिते कथासरित्सागरे लावाणकलम्बके चतुर्थस्तरङ्गः ।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/TIkA/padyam/kathAsaritsAgaraH/03/004/">००४ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ००४</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 19 16:57:13 UTC. (<a href="http://google.com/search?q=16%3a57%3a13%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
