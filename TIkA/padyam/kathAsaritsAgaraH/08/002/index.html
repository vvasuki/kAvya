<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/TIkA/padyam/kathAsaritsAgaraH/08/002/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/TIkA/padyam/kathAsaritsAgaraH/08/002/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:title" content="००२" />
<meta property="og:description" content="अथ तत्रैकदास्थानस्थिते चन्द्रप्रभे नृपे ।
सूर्यप्रभे च तत्रस्थे समग्रसचिवान्विते ।। १
सिद्धार्थोदीरितकथाप्रसङ्गेन मये स्मृते ।
अकस्मादत्र वसुधा सभामध्ये व्यदीर्यत ।। १
ततो भूविवरादादौ सशब्दः सुरभिर्मरुत् ।
आविरासीत्ततः पश्चादुज्जगाम मयासुरः ।। ३
कृष्णोन्नतशिरःशृङ्गज्वलत्केशमहौषधिः ।
रक्ताम्बरोच्छलद्धातुर्निशायामिव पर्वतः ।। ४
यथार्हकृतपूजश्च राज्ञा चन्द्रप्रभेण सः ।
रत्नासनोपविष्टः सन्दानवेन्द्रोऽभ्यभाषत ।। ५५
भुक्ता भोगा इमे भौमा भवद्भिरधुना च वः ।
कालोऽन्येषां तदुद्योगे मतिं कुरुत सांप्रतम् ।। ६
दूतान्प्रेष्यानयध्वं स्वान्नृपान्संबन्धिबान्धवान् ।
ततो विद्याधरेन्द्रेण मिलिष्यामः सुमेरुणा ।। ७" />
<meta property="og:type" content="article" />
<meta property="og:url" content="https://vvasuki.github.io/kAvyam/TIkA/padyam/kathAsaritsAgaraH/08/002/" /><meta property="article:section" content="TIkA" />



<meta itemprop="name" content="००२">
<meta itemprop="description" content="अथ तत्रैकदास्थानस्थिते चन्द्रप्रभे नृपे ।
सूर्यप्रभे च तत्रस्थे समग्रसचिवान्विते ।। १
सिद्धार्थोदीरितकथाप्रसङ्गेन मये स्मृते ।
अकस्मादत्र वसुधा सभामध्ये व्यदीर्यत ।। १
ततो भूविवरादादौ सशब्दः सुरभिर्मरुत् ।
आविरासीत्ततः पश्चादुज्जगाम मयासुरः ।। ३
कृष्णोन्नतशिरःशृङ्गज्वलत्केशमहौषधिः ।
रक्ताम्बरोच्छलद्धातुर्निशायामिव पर्वतः ।। ४
यथार्हकृतपूजश्च राज्ञा चन्द्रप्रभेण सः ।
रत्नासनोपविष्टः सन्दानवेन्द्रोऽभ्यभाषत ।। ५५
भुक्ता भोगा इमे भौमा भवद्भिरधुना च वः ।
कालोऽन्येषां तदुद्योगे मतिं कुरुत सांप्रतम् ।। ६
दूतान्प्रेष्यानयध्वं स्वान्नृपान्संबन्धिबान्धवान् ।
ततो विद्याधरेन्द्रेण मिलिष्यामः सुमेरुणा ।। ७">

<meta itemprop="wordCount" content="4999">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="००२"/>
<meta name="twitter:description" content="अथ तत्रैकदास्थानस्थिते चन्द्रप्रभे नृपे ।
सूर्यप्रभे च तत्रस्थे समग्रसचिवान्विते ।। १
सिद्धार्थोदीरितकथाप्रसङ्गेन मये स्मृते ।
अकस्मादत्र वसुधा सभामध्ये व्यदीर्यत ।। १
ततो भूविवरादादौ सशब्दः सुरभिर्मरुत् ।
आविरासीत्ततः पश्चादुज्जगाम मयासुरः ।। ३
कृष्णोन्नतशिरःशृङ्गज्वलत्केशमहौषधिः ।
रक्ताम्बरोच्छलद्धातुर्निशायामिव पर्वतः ।। ४
यथार्हकृतपूजश्च राज्ञा चन्द्रप्रभेण सः ।
रत्नासनोपविष्टः सन्दानवेन्द्रोऽभ्यभाषत ।। ५५
भुक्ता भोगा इमे भौमा भवद्भिरधुना च वः ।
कालोऽन्येषां तदुद्योगे मतिं कुरुत सांप्रतम् ।। ६
दूतान्प्रेष्यानयध्वं स्वान्नृपान्संबन्धिबान्धवान् ।
ततो विद्याधरेन्द्रेण मिलिष्यामः सुमेरुणा ।। ७"/>

      
    

    <script src="/kAvyam/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/kAvyam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/kAvyam\/edit\/content\/\u0022,\u0022mainSections\u0022:[\u0022tika\u0022],\u0022mainsections\u0022:[\u0022tika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kAvyam\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kAvyam\/TIkA\/padyam\/kathAsaritsAgaraH\/08\/002\/".replace(basePath, "/");
    pageVars.pageParams = {};
    pageVars.pageSource = "TIkA\/padyam\/kathAsaritsAgaraH\/08\/002.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kAvyam/webpack_dist/main-bundle.js"></script>
    <script src="/kAvyam/webpack_dist/transliteration-bundle.js"></script>
    <script src="/kAvyam/non_webpack_js/disqus.js"></script>
    <script src="/kAvyam/webpack_dist/ui_lib-bundle.js"></script>
    <script src="/kAvyam/webpack_dist/search-bundle.js"></script>

    <link rel="stylesheet" href="/kAvyam/css/fonts.css">
    <link rel="stylesheet" href="/kAvyam/css/@fortawesome/fontawesome-free/css/solid.min.css">
    

    <link rel="stylesheet" href="/kAvyam/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kathAsaritsAgaraH/08/002/" />
    <link rel="alternate" hreflang="sa-Deva" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/kAvyam/TIkA/padyam/kathAsaritsAgaraH/08/002/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kAvyam/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="००२">००२</h1>
    
    <a id="editLink" class="btn btn-primary"  href="https://github.com/vvasuki/kAvyam/edit/content/TIkA/padyam/kathAsaritsAgaraH/08/002.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>अथ तत्रैकदास्थानस्थिते चन्द्रप्रभे नृपे ।<br>
सूर्यप्रभे च तत्रस्थे समग्रसचिवान्विते ।। १<br>
सिद्धार्थोदीरितकथाप्रसङ्गेन मये स्मृते ।<br>
अकस्मादत्र वसुधा सभामध्ये व्यदीर्यत ।। १<br>
ततो भूविवरादादौ सशब्दः सुरभिर्मरुत् ।<br>
आविरासीत्ततः पश्चादुज्जगाम मयासुरः ।। ३<br>
कृष्णोन्नतशिरःशृङ्गज्वलत्केशमहौषधिः ।<br>
रक्ताम्बरोच्छलद्धातुर्निशायामिव पर्वतः ।। ४<br>
यथार्हकृतपूजश्च राज्ञा चन्द्रप्रभेण सः ।<br>
रत्नासनोपविष्टः सन्दानवेन्द्रोऽभ्यभाषत ।। ५५<br>
भुक्ता भोगा इमे भौमा भवद्भिरधुना च वः ।<br>
कालोऽन्येषां तदुद्योगे मतिं कुरुत सांप्रतम् ।। ६<br>
दूतान्प्रेष्यानयध्वं स्वान्नृपान्संबन्धिबान्धवान् ।<br>
ततो विद्याधरेन्द्रेण मिलिष्यामः सुमेरुणा ।। ७<br>
जेष्यामः श्रुतशर्माणं प्राप्स्यामः खचरश्रियम् ।<br>
सुमेरुश्च सहायत्वे बन्धुबुद्ध्या स्थितोऽत्र नः ।। ८<br>
रक्षेः सूर्यप्रभं दद्यास्त्वं चैतस्मै निजां सुताम् ।<br>
इत्यादावेव देवेन स ह्यादिष्टः पिनाकिना ।। ९<br>
एवं मयासुरेणोक्ते प्रहस्तादीन्स खेचरान् ।<br>
चन्द्रप्रभः प्रहितवान्दूतान्सर्वमहीभृताम् ।। १०<br>
सूर्यप्रभश्च विद्याभिः स्वभार्यामन्त्रिणोऽखिलान् ।<br>
संविभेजे मयादेशात्संविभक्ता न ये पुरा ।। ११<br>
तावच्चात्र स्थितेष्वेव प्रभाभासितदिङ्मुखः ।<br>
अवतीर्याम्बरतलान्नारदो मुनिराययौ ।। १२<br>
गृहीतार्घोपविष्टश्च स चन्द्रप्रभमब्रवीत् ।<br>
प्रेषितोऽहमिहेन्द्रेण तेन चोक्तमिदं तव ।। १३<br>
ज्ञातं मया यद्युष्माभिर्महेश्वरनिदेशतः ।<br>
मयासुरसखैः सूर्यप्रभस्याज्ञानमोहितैः ।। १४<br>
अस्य मर्त्यशरीरस्य संसाधयितुमिष्यते ।<br>
सर्वविद्याधराधीशचक्रवर्तिपदं महत् ।। १ रु<br>
तदयुक्तं यदस्माभिर्दत्तं हि श्रुतशर्मणे ।<br>
विद्याधरकुलाब्धीन्दोस्तच्च तस्य क्रमागतम् ।। १६<br>
अस्माकं प्रातिपक्ष्येण धर्मबाधेन चैव यत् ।<br>
कुरुध्वे तद्विनाशाय निश्चितं वः प्रकल्पते ।। १७<br>
पूर्वं च रुद्रयज्ञेन यजमानो भवान्मया ।<br>
प्राग्यजस्वाश्वमेधेनेत्युक्ते च कृतवान्न तम् ।। १८<br>
तद्देवाननपेक्ष्यैव रुद्रप्रत्याशयैकया ।<br>
यदाचरथ दर्पेण भवतां न शिवाय तत् ।। १९<br>
इत्युक्ते शक्रसंदेशे नारदेन विहस्य तम् ।<br>
मयोऽवादीन्न साधूक्तं सुरेन्द्रेण महामुने ।। २०<br>
सूर्यप्रभस्य मर्त्यत्वं यद्वक्ति तदपार्थकम् ।<br>
तद्दामोदरसङ्ग्रामे न ज्ञातं तेन तस्य किम् ।। २१<br>
मर्त्या एव हि सत्त्वाढ्याः सर्वसिद्ध्यधिकारिणः ।<br>
ऐन्द्रं न साधितं पूर्वं पदं किं नहुषादिभिः ।। २२<br>
यच्चाह दत्तमस्माभिः साम्राज्यं श्रुतशर्मणे ।<br>
क्रमागतं च तत्तस्येत्येतदप्यसमञ्जसम् ।। २३<br>
दाता महेश्वरो यत्र प्रामाण्यं तत्र कस्य किम् ।<br>
ज्येष्ठागतं हिरण्याक्षस्येन्द्रत्वं च कथं हृतम् ।। २४<br>
यच्चापरं प्रातिपक्ष्यमधर्मं चाह तन्मृषा ।<br>
स एव हि हठात्स्वार्थे प्रातिपक्ष्यं करोति नः ।। २५<br>
कश्चाधर्मो जिगीषामो वयं हि परिपन्थिनम् ।<br>
न हरामो मुनेर्भार्यां ब्रह्महत्यां न कुर्महे ।। २६<br>
यश्चाश्वमेधाकरणं देवावज्ञां च जल्पति ।<br>
तदसदुद्रयज्ञे हि विहितेऽन्यैः किमध्वरैः ।। २७<br>
अर्चिते देवदेवे च शंभौ देवो न कोऽर्चितः ।<br>
यच्चाहैकैव रुद्रास्था न शिवेति तदप्यसत् ।। २८<br>
किं तत्र देवनिवहैरन्यैर्यत्रोद्यतो हरः ।<br>
रवावभ्युदितेऽन्यानि किं तेजांसि चकासति ।। २९<br>
तदेतद्देवराजाय सर्वं वाच्यं त्वया मुने ।<br>
वयं च प्रस्तुतं कुर्मः स यद्वेत्ति करोतु तत् ।।<br>
एवं मयासुरेणोक्तो नारदर्षिस्तथेति तम् ।<br>
प्रतिसंदेशमादाय ययौ सुरपतिं प्रति ।। ३१<br>
गते तस्मिन्मुनौ सोऽत्र तं चन्द्रप्रभभूपतिम् ।<br>
शक्रसंदेशसाशङ्कमुवाचैवं मयासुरः ।। ३२<br>
न शक्राद्वो भयं कार्यं स च स्याच्छ्रुतशर्मणः ।<br>
पक्षे देवगणैः सार्धमस्मद्द्वेषेण संयुगे ।। ३३<br>
तदसंख्या महाराज प्रह्लादाधिष्ठिता वयम् ।<br>
युष्मत्पक्षे स्थिता एव सहिता दैत्यदानवैः ।। ३४<br>
कृतप्रसादे चास्माकमुद्युक्ते त्रिपुरान्तके ।<br>
वराकस्यापरस्यास्ति कस्य शक्तिर्जगत्त्रये ।। ३५<br>
तद्वीराः कुरुतोद्योगं कार्येऽस्मिन्नित्युदीरिते ।<br>
मयेन हृष्टाः सर्वे ते तत्तथैवेति मेनिरे ।। ३६<br>
अथ दूतोक्तसंदेशात्सर्वे तत्राययुः क्रमात् ।<br>
नृपा वीरभटाद्यास्ते ये चान्ये मित्त्रबान्धवाः ।। ३७<br>
कृतोचितसपर्येषु ससैन्येष्वेषु राजसु ।<br>
पुनश्चन्द्रप्रभं भूपमुवाचैवं मयासुरः ।। ३८<br>
कुरुध्वमद्य रुद्रस्य रात्रौ राजन्महाबलिम् ।<br>
ततो यथाहं वक्ष्यामि तथा सर्वं विधास्यथ ।। ३९<br>
एतन्मयवचः श्रुत्वा राजा चन्द्रप्रभोऽथ सः ।<br>
रुद्रस्य बलिसंभारं कारयामास तत्क्षणम् ।। ४०<br>
ततो गत्वाटवीं रात्रौ मये कर्मोपदेष्टरि ।<br>
चन्द्रप्रभः स्वयं चक्रे बलिं रुद्रस्य भक्तितः ।। ४१<br>
होमकर्मप्रवृत्ते च राज्ञि तस्मिन्नशङ्कितम् ।<br>
साक्षादाविरभूत्तत्र नन्दी भूतगणाधिपः ।। ४२<br>
सोऽर्चितो विधिवद्राज्ञा प्रहृष्टेनेदमब्रवीत् ।<br>
मन्मुखेनेदमादिष्टं स्वयं देवेन शंभुना ।। ४३<br>
अपि शक्रशतान्माभूद्भयं वो मत्प्रसादतः ।<br>
सूर्यप्रभश्चक्रवर्ती भवितैव द्युचारिणाम् ।। ४४<br>
इत्युक्तशंकरादेशो गृहीतबलिभागकः ।<br>
नन्दीश्वरो भूतगणैः सह तत्र तिरोदधे ।। ०५५<br>
ततश्चन्द्रप्रभो जातप्रत्ययस्तनयोदये ।<br>
बलिं समाप्य होमान्ते विवेश समयः पुरम् ।। ४६<br>
प्रातश्च देव्या पुत्रेण राजभिः सचिवैर्युतम ।<br>
एकान्तत्वं च तं चन्द्रप्रभभूपं मयोऽभ्यधात् ।। ४७<br>
शृणु राजन्रहस्यं ते वच्म्यद्य चिररक्षितम् ।<br>
त्वं दानवः सुनीथाख्यो मम पुत्रो महाबलः ।। ४८<br>
सूर्यप्रभः सुमुण्डीकसंज्ञकश्च तवानुजः ।<br>
देवाहवे हतौ जातौ पितापुत्रौ युवामिह ।। ४९<br>
211<br>
तद्दानवशरीरं ते संरक्ष्य स्थापितं मया ।<br>
आलिप्य युक्त्या दिव्याभिरोषधीभिर्वृतेन च ।। ५०<br>
तस्मात्प्रविश्य विवरं पातालमुपनम्य च ।<br>
प्रविश स्वं शरीरं तद्युक्त्या मदुपदिष्टया ।। ५१<br>
तच्छरीरप्रविष्टश्च तेजोवीर्यबलाधिकः ।<br>
तथा भविष्यसि यथा जेष्यसि द्युचरान्रणे ।। ५२<br>
सूर्यप्रभस्त्वनेनैव कान्तेन वपुषा चिरम् ।<br>
सुमुण्डीकावतारोऽयं भविता खेचरेश्वरः ।। ५३<br>
एतन्मयासुराच्छ्रुत्वा तथेत्यङ्गीचकार सः ।<br>
राजा चन्द्रप्रभो हृष्टः सिद्धार्थस्त्विदमुक्तवान् ।। ५४<br>
अन्यदेहप्रविष्टः किं किमयं पञ्चतां गतः ।<br>
इति भ्रान्तौ तदास्माकं का धृतिर्दानवोत्तम ।। ५५<br>
किं चैष विस्मरत्यस्मांस्तदा देहान्तराश्रितः ।<br>
परलोकगतो यद्वत्ततः कोऽयं वयं च के ।। ५६<br>
एतत्सिद्धार्थतः श्रुत्वा स जगाद मयासुरः ।<br>
प्रविशन्तमिमं तस्मिञ्छरीरे योगयुक्तितः ।। ५७<br>
स्वतन्त्रं यूयमागत्य साक्षात्तत्रैव पश्यत ।<br>
न चैवं विस्मरत्येष युष्माञ्शृणुत कारणम् ।। ५८<br>
अस्वतन्नो मृतोऽन्यत्र गर्भे यो जायते न सः ।<br>
किंचित्स्मरत्यन्तरितः क्लेशैस्तैर्मरणादिभिः ।। ५९<br>
स्वातन्त्र्येण तु योऽन्यस्मिञ्शरीरे योगयुक्तितः ।<br>
अन्तःकरणमाविश्य प्रविशेदिन्द्रियाणि च ।। ६०<br>
अविप्लुतमनोबुद्धिर्गृहादिव गृहान्तरम् ।<br>
सहसा स स्मरत्येव ज्ञानी योगेश्वरोऽखिलम् ।। ६१<br>
तस्माद्विकल्पो मा भूद्वः प्रत्युतैष नृपो महत् ।<br>
दिव्यं शरीरमाप्नोति जरारोगविवर्जितम् ।। ६२<br>
यूयं च दानवाः सर्वे प्रविश्यैव रसातलम् ।<br>
सुधापानेन नीरोगदिव्यदेहा भविष्यथ ।। ६३<br>
एतन्मयासुरवचः श्रुत्वा सर्वे तथेति ते ।<br>
तत्प्रत्ययपरित्यक्तशङ्कास्तत्प्रतिपेदिरे ।। ६४<br>
तद्वाक्येन च सोऽन्येद्युर्मिलिताखिलराजकः ।<br>
चन्द्रप्रभश्चन्द्रभागैरावत्योः संगमं ययौ ।। ६५<br>
तत्रावस्थाप्य नृपतीन्बहिर्निक्षिप्य तेषु च ।<br>
सूर्यप्रभावरोधांस्तानुपेत्य मयदर्शितम् ।। ६६<br>
विवेश विवरं तोये सह सूर्यप्रभेण सः ।<br>
चन्द्रप्रभः समं देव्या सिद्धार्थाद्यैश्च मन्त्रिभिः ।। ६७<br>
प्रविश्य गत्वा दीर्घं च तेनाध्वानं ददर्श सः ।<br>
दिव्यं देवकुलं तच्च सर्वैः सह विवेश तैः ।। ६८<br>
तावच्च ये स्थितास्तत्र राजानो विवराद्बहिः ।<br>
तेषां विद्याधरा व्योम्ना सैन्यैः सह समापतन् ।। ६९<br>
ते तान्संस्तभ्य मायाभिर्भार्याः सूर्यप्रभस्य ताः ।<br>
अहरंस्तत्क्षणं चैवमुदगाद्भारती दिवः ।। ७०<br>
श्रुतशर्मन्नरे पाप यद्येताश्चक्रवर्तिनः ।<br>
भार्याः स्प्रक्ष्यसि तत्सद्यः ससैन्यो मृत्युमाप्स्यसि ।। ७१<br>
तस्मान्मातृवदेतास्त्वं पश्यन्रक्षेः सगौरवम् ।<br>
अधुनैव न हत्वा त्वां यदेता मोचिता मया ।। ७२<br>
तत्रास्ति कारणं किंचित्तत्तिष्ठन्त्वत्र संप्रति ।<br>
इत्युक्ते दिव्यया वाचा खेचरास्ते तिरोदधुः ।। ७३<br>
राजानस्ते च नीतास्ता दृष्ट्वा वीरभटादयः ।<br>
आसन्नन्योन्ययुद्धेन देहत्यागे कृतोद्यमाः ।। ७४<br>
नैतासामस्ति विध्वंसः प्राप्स्यथैताः सुताः पुनः ।<br>
तत्साहसं न युष्माभिः कार्यं कल्याणमस्तु वः ।। ७५<br>
इति वाङ्नाभसी तेषां तमुद्योगं न्यवारयत् ।<br>
ततः प्रतीक्षमाणास्ते तस्थुस्तत्रैव भूभुजः ।। ७६<br>
अत्रान्तरे च पाताले तस्मिन्देवकुले स्थितम् ।<br>
सर्वैर्वृतमवोचत्तमेवं चन्द्रप्रभं मयः ।। ७७<br>
राजन्नेकमना भूत्वा शृण्विदानीमनुत्तमम् ।<br>
उपदेक्ष्यामि ते योगमन्यदेहप्रवेशदम् ।। ७८<br>
इत्युक्त्वाख्याय सांख्यं च योगं च सरहस्यकम् ।<br>
युक्तिं देहान्तरावेशे तस्मादुपदिदेश सः ।। ७९<br>
जगाद च स योगीन्द्रः सैषा सिद्धिरिदं च तत् ।<br>
ज्ञानं स्वातन्त्र्यमैश्वर्यमणिमादिनिकेतनम् ।। ८०<br>
अत्रैश्वर्ये स्थिता मोक्षं न वाञ्छन्ति सुरेश्वराः ।<br>
एतदर्थं जपतपःक्लेशमन्येऽपि कुर्वते ।। ८१<br>
संप्राप्तमपि नेच्छन्ति स्वर्गभोगं महाशयाः ।<br>
तथा च श्रूयतामत्र कथां वः कथयाम्यहम् ।। ८२<br>
आसीत्कोऽपि पुराकल्पे कालो नाम महाद्विजः ।<br>
स कला पुष्करे तीर्थे जपं चक्रे दिवानिशम् ।। ८३<br>
जपतस्तस्य तत्रागाद्दिव्यं वर्षशतद्वयम् ।<br>
ततोऽस्य शिरसोऽच्छिन्नमर्चिराविरभून्महत् ।। ८४<br>
येन सूर्यायुतेनेव प्रोद्गतेनाम्बरे गतिः ।<br>
सिद्धादीनां निरुद्धाभूज्जज्वाल च जगत्त्रयम् ।। ८५<br>
ब्रह्मन्यस्ते वरोऽभीष्टस्तं गृहाण ज्वलन्त्यमी ।<br>
लोकास्त्वदर्चिषेत्यूचुर्ब्रह्मेन्द्राद्या उपेत्य तम् ।। ८६<br>
जपादन्यत्र मा भून्मे रतिरित्येव एव मे ।<br>
वरो नान्यद्वृणे किंचिदिति तान्प्रत्युवाच सः ।। ८७<br>
निर्बन्धं तेषु कुर्वत्सु ततो गत्वापि दूरतः ।<br>
उत्तरे हिमवत्पार्श्वे जपन्नासीत्स जापकः ।। ८८<br>
तत्राप्यसह्यं तत्तेजः सविशेषं क्रमाद्यदा ।<br>
तदा विघ्नाय तस्येन्द्रः प्रजिघाय सुराङ्गनाः ।। ८९<br>
स धीरो लोभयन्तीस्ता न तृणायाप्यमन्यत ।<br>
निसृष्टार्थं ततस्तस्मै मृत्युं विससृजुः सुराः ।। ९०<br>
उपेत्य स तमाह स्म ब्रह्मन्मर्त्यैरियच्चिरम् ।<br>
न जीव्यते तदात्मानं त्यज मा लङ्घय स्थितिम् ।। ९१<br>
तच्छ्रुत्वा स द्विजोऽवादीद्यदि पूर्णो ममावधिः ।<br>
आयुषस्तत्र कस्मान्मां नयसे किं प्रतीक्षसे ।। ९२<br>
स्वयं च नाहमात्मानं त्यजेयं पाशहस्त रे ।<br>
आत्मघाती भवेयं च शरीरं कामतस्त्यजन् ।। ९३<br>
इत्युक्तवन्तं तं नेतुं प्रभावान्नाशकद्यदा ।<br>
तदा पराङ्मुखो मृत्युर्जगाम स यथागतम् ।। ९४<br>
ततो विजितकालं तं काल सानुशयो द्विजम् ।<br>
बलादुत्क्षिप्य बाहुभ्यां निनायेन्द्रः सुरालयम् ।। ९५<br>
तत्र तद्भोगविमुखो जपादविरमंश्च सः ।<br>
देवावतारितो भूयस्तमेवागाद्धिमालयम् ।। ९६<br>
तत्रापीन्द्रादयो भूयो वरार्थं बोधयन्ति तम् ।<br>
यावत्तावन्नृपस्तेन मार्गेणेक्ष्वाकुराययौ ।। ९७<br>
स तद्बुद्ध्वा यथावस्तु जापकं तमभाषत ।<br>
देवेभ्यश्चेन्न गृह्णासि वरं मत्तो गृहाण भोः ।। ९८<br>
तच्छ्रुत्वा स विहस्यैनं जापकोऽभ्यवदन्नृपम् ।<br>
त्वं शक्तो वरदाने मे त्रिदशेभ्योऽप्यगृह्णतः ।। ९९<br>
इत्यूचिवांसं तं विप्रमिक्ष्वाकुः प्रत्युवाच सः ।<br>
शक्तो न तेऽहं शक्तस्त्वं मम तद्देहि मे वरम् ।। १००<br>
ततः स जापकोऽवादीद्यत्तेऽभीष्टं वृणीष्व तत् ।<br>
दास्याम्येवेति तच्छ्रुत्वा राजान्तर्विममर्श सः ।। १०१<br>
अहं ददामि विप्रोऽयं गृह्णातीत्युचितो विधिः ।<br>
विपरीतमिदं गृह्णाम्यहमेष ददाति यत्।। १०२<br>
इति यावत्स नृपतिर्विचिकित्सन्विलम्बते ।<br>
तावद्विवदमानौ द्वौ तत्र विप्रावुपेयतुः ।। १०३<br>
तौ तं दृष्ट्वा नृपं तस्य पुरो न्यायार्थमूचतुः ।<br>
एकोऽब्रवीत्प्रदत्ता मे गौरनेन सदक्षिणा ।। १०४<br>
तां मे प्रतिददानस्य हस्ताद्गृह्णात्यसौ न किम् ।<br>
अथापरोऽभ्यधान्नाहं कृतपूर्वप्रतिग्रहः ।। १५<br>
न चार्थिता मे तत्कस्माद्ग्राहयत्येष मां बलात् ।<br>
एतच्छ्रुत्वा नृपोऽवादीदाक्षेप्तायं न शुध्यति ।। १०६<br>
प्रतिगृह्य कथं दात्रे बलात्प्रतिददाति गाम् ।<br>
इत्युक्तवन्तं तं भूपं शक्रो लब्धान्तरोऽब्रवीत् ।। १०७<br>
राजञ्जानासि चेदेवं न्याय्यं तज्जापकाद्द्विजात् ।<br>
वरमभ्यर्थ्य संप्राप्तं कस्माद्गृहणासि नामुतः ।। १०८<br>
ततो निरुत्तरो राजा जापकं तं जगाद सः ।<br>
भगवन्स्वजपस्यार्धात्फलं वितर मे वरम् ।। १०९<br>
बाढमेवं जपस्यार्धान्मदीयस्यास्तु ते फलम् ।<br>
इति तस्मै ततो राज्ञे जापकः स वरं ददौ ।। ११०<br>
सर्वलोकगतिं लेभे तेन राजा स सोऽपि च ।<br>
जापकः सशिवाख्यानं देवानां लोकमाप्तवान् ।। १११<br>
तत्र स्थित्वा बहून्कल्पान्पुनरागत्य भूतले ।<br>
प्राप्य स्वतन्त्रतां योगात्सिद्धिं लेभे च शाश्वतीम् ।। ११२<br>
एवं स्वर्गादिविमुखैः सिद्धिरेवार्थ्यते बुधैः ।<br>
सा त्वयाप्ता स्वतन्त्रस्तद्राजन्स्वं देहमाविश ।। ११३<br>
इत्युक्तः प्रत्तयोगेन मयेन मुमुदे परम् ।<br>
सदारतनयामात्यो राजा चन्द्रप्रभोऽथ सः ।। ११४<br>
ततो द्वितीयं पातालं नीत्वा तेन मयेन सः ।<br>
प्रावेश्यत गृहं दिव्यं पुत्रादिसहितो नृपः ।। ११५<br>
तत्रान्तर्ददृशुस्ते च सर्वे सुप्तमिव स्थितम् ।<br>
महान्तमेकं पुरुषं पतितं शयनोत्तमे ।। ११६<br>
महौषधिघृताभ्यक्तं विकृताकृतिभीषणम् ।<br>
विषण्णवदनाम्भोजदैत्यराजसुतावृतम् ।। ११७<br>
सोऽयमत्र स्वदेहस्ते पूर्वभार्यावृतः स्थितः ।<br>
प्रविशैतमिति स्माह ततश्चन्द्रप्रभं मयः ।। ११८<br>
सोऽथ तेनोपदिष्टं तं योगमास्थाय भूपतिः ।<br>
तस्मिन्पुरुषदेहेऽन्तस्त्यक्तस्वतनुराविशत् ।। ११९<br>
ततः स जृम्भिकां कृत्वा शनैरुन्मील्य लोचने ।<br>
गतनिद्र इवोत्तस्थौ पुरुषः शयनीयतः ।। १२०<br>
दिष्ट्या देवः सुनीथोऽद्य प्रत्युज्जीवित एष नः ।<br>
इति तत्रोदभून्नादो हृष्टासुरवधूकृतः ।। १२१<br>
सूर्यप्रभाद्याः सर्वे तु विषण्णाः सहसाभवन् ।<br>
दृष्ट्वा निपतितं चन्द्रप्रभदेहमजीवितम् ।। १२२<br>
चन्द्रप्रभसुनीथश्च सुखस्वापादिवोत्थितः ।<br>
दृष्ट्वा मयं ववन्दे स पितरं पादयोः पतन् ।। १२३<br>
स पितापि तमालिङ्ग्य पृष्टवान्सर्वसंनिधौ ।<br>
कच्चित्स्मरसि पुत्र द्वे जन्मनी त्वं हि संप्रति ।। १२४<br>
सोऽपि स्मरामीत्युक्त्वैव यच्चन्द्रप्रभजन्मनि ।<br>
सुनीथजन्मनि च यत्तस्य वृत्तं तदुक्तवान् ।। १२५<br>
नामग्राहं सदेवीकान्स च सूर्यप्रभादिकान् ।<br>
एकैकमाश्वासितवान्पूर्वभार्याश्च दानवीः ।। १२६<br>
चन्द्रप्रभत्वे जातं च देहं द्वैराज्ययुक्तितः ।<br>
भवेज्जातूपयोगीति स्थापयामास रक्षितम् ।। १२७<br>
ततोऽभ्यनन्दन्प्रणता जातप्रत्ययनिर्वृताः ।<br>
चन्द्रप्रभसुनीथं तं हृष्टाः सूर्यप्रभादयः ।। १२८<br>
मयासुरोऽथ सर्वांस्तान्हर्षान्नीत्वा पुरात्ततः ।<br>
अन्यत्प्रवेशयामास हेमरत्नचितं पुरम् ।। १२९<br>
प्रविष्टास्तत्र वैदूर्यवापी ते ददृशुर्भृताम् ।<br>
सुधारसेन तस्याश्च तीरे सर्वेऽप्युपाविशन् ।। १३०<br>
पपुश्च तत्सुधापानममृताधिकमत्र ते ।<br>
सुनीथभार्योपहृतैर्विचित्रैर्मणिभाजनैः ।। १३१<br>
तेन पानेन ते सर्वे मत्तसुप्तोत्थितास्ततः ।<br>
संपेदिरे दिव्यदेहा महाबलपराक्रमाः ।। १३२<br>
चन्द्रप्रभसुनीथं च ततोऽवादीन्मयासुरः ।<br>
पुत्रैहि यामः पश्य स्वं मातरं सुचिरादिति ।। १३३<br>
ततस्तथेति चोद्युक्तः सुनीथोऽग्रेसरे मये ।<br>
ययौ चतुर्थं पातालं सह सूर्यप्रभादिभिः ।। १३४<br>
तत्र चित्राणि पश्यन्तो नानाधातुमयानि ते ।<br>
पुराण्येकं पुरं प्रापुः सर्वे सर्वहिरण्मयम् ।। १३५<br>
तत्र रत्नमयस्तम्भे सर्वसंपन्निकेतने ।<br>
ददृशुर्मयभार्यां तां ते सुनीथस्य मातरम् ।। १३६<br>
नाम्ना लीलावतीं रूपेणाधःकृतसुराङ्गनाम् ।<br>
वृतामसुरकन्याभिः सर्वाभरणभूषिताम् ।। १३७<br>
सा दृष्ट्वैव सुनीथं तमुदतिष्ठत्ससंभ्रमम् ।<br>
सुनीथोऽप्यपतत्तस्या अभिवाद्यैव पादयोः ।। १३८<br>
ततः सा तं चिरस्पृष्टमाश्लिष्योदश्रुरात्मजम् ।<br>
पुनस्तत्प्राप्तिहेतुं तं प्रशशंस मयं पतिम् ।। १३९<br>
अथाब्रवीन्मयो देवि सुमुण्डीकोऽपरः स ते ।<br>
पुत्रः पुत्रोऽस्य पुत्रस्य जातः सूर्यप्रभोऽप्ययम् ।। १४०<br>
एष विद्याधरेन्द्राणां चक्रवर्ती पुरारिणा ।<br>
एतेनैव शरीरेण भावी देवि विनिर्मितः ।। १४१<br>
तच्छ्रुत्वैवाभिपश्यन्त्यास्तस्याः सोत्सुकया दृशा ।<br>
सूर्यप्रभः पपातैत्य पादयोः सचिवैः सह ।। १४२<br>
किं सुमुण्डीकदेहेन वत्सैतेनैव शोभसे ।<br>
इति लीलावती दत्त्वा चाशिषं तमभाषत ।। १४३<br>
ततोऽत्र पुत्राभ्युदये मयो मन्दोदरीं सुताम् ।<br>
विभीषणं च सस्मार स्मृतावाजग्मतुश्च तौ ।। १४४<br>
गृहीतोत्सवसत्कारः स तं प्राह विभीषणः ।<br>
करोषि यदि मे वाक्यं दानवेन्द्र वदामि तत् ।। १४५<br>
दानवेषु त्वमेवैकः सुकृती शुभजीवितः ।<br>
देवैः सह न ते कार्या तदकारणवैरिता ।। १४६<br>
तद्विरोधे हि नापायादृते कश्चिद्गुणोऽस्ति वः ।<br>
निहता हि सुरैः संख्येष्वसुरा नासुरैः सुराः ।। १४७<br>
तच्छ्रुत्वा तं मयोऽवोचन्न बलात्कुर्महे वयम् ।<br>
हठात्कुर्वति शक्रे तु कथं ब्रूहि सहामहे ।। १४८<br>
ये चासुरा हता देवैस्ते बभूवुः प्रमादिनः ।<br>
अप्रमत्तास्तु किं नैव बलिप्रभृतयो हताः ।। १४९<br>
इत्याद्युक्तो मयेनाथ मन्दोदर्या सहैव सः ।<br>
राक्षसेन्द्रस्तमामन्त्र्य जगाम वसतिं निजाम् ।। १५०<br>
सूर्यप्रभादिभिर्युक्तः सुनीथोऽथ मयेन सः ।<br>
निन्ये तृतीयं पातालं बलिं राजानमीक्षितुम् ।। १५१<br>
स्वर्गादप्यधिके तत्र सर्वे ते ददृशुर्बलिम् ।<br>
आमुक्तहारमुकुटं वृतं दितिजदानवैः ।। १५२<br>
निपेतुः पादयोस्तस्य सुनीथाद्याः क्रमेण ते ।<br>
सोऽपि तान्मानयामास सत्कारेण यथोचितम् ।। १५३<br>
मयावेदितवृत्तान्तहृष्टः सोऽत्र बलिस्ततः ।<br>
प्रह्लादमानायितवाञ्शीघ्रमन्यांश्च दानवान् ।। १५४<br>
तानप्यत्र सुनीथाद्याः पादयोस्ते ववन्दिरे ।<br>
ते चाप्यभिननन्दुस्तान्प्रह्वानानन्दनिर्भराः ।। १५५<br>
अथात्र बलिराह स्म भूत्वा चन्द्रप्रभो भुवि ।<br>
सुनीथः स्वतनुप्राप्त्या प्रत्युज्जीवित एष नः ।। १५६<br>
सुमुण्डीकावतारश्च प्राप्तः सूर्यप्रभोऽप्ययम् ।<br>
शर्वेण चायमादिष्टो भावी विद्याधरेश्वरः ।। १५७<br>
एतद्यज्ञप्रभावाच्च जातोऽहं श्लथबन्धनः ।<br>
तदेताभ्यामवाप्ताभ्यां ध्रुवमभ्युदयोऽस्ति नः ।। १५८<br>
एतद्बलिवचः श्रुत्वा शुक्रः प्रोवाच तद्गुरुः ।<br>
धर्मेण चरतां सत्ये नास्त्यनभ्युदयः क्वचित् ।। १५५९<br>
तस्माद्धर्मेण वर्तध्वं कुरुताद्यापि मद्वचः ।<br>
तच्छ्रुत्वा दानवास्तत्र तथेति नियमं व्यधुः ।। १६०<br>
सप्तपातालपतयो ये तत्र मिलितास्तदा ।<br>
बलिश्चात्रोत्सवं चक्रे सुनीथप्राप्तिहर्षतः ।। १६१<br>
अत्रान्तरे च तत्रागात्स पुनर्नारदो मुनिः ।<br>
गृहीतार्घोपविष्टश्च दानवांस्तानुवाच सः ।। १६२<br>
प्रेषितोऽहमिहेन्द्रेण स चैवं वक्ति वः किल ।<br>
सुनीथजीवितप्राप्त्या संतोषः परमो मम ।। १६३<br>
तदिदानीं न कार्यं नः पुनर्वैरमकारणम् ।<br>
विरोद्धव्यं न चैवास्मत्पक्षेण श्रुतशर्मणा ।। १६४<br>
एवमुक्तेन्द्रवाक्यं तं प्रह्लादो मुनिमब्रवीत् ।<br>
सुनीथजीवितात्तुष्टिरिन्द्रस्येति किमन्यथा ।। १६५<br>
अकारणविरोधं च वयं तावन्न कुर्महे ।<br>
अद्यैव नियमोऽस्मामिः कृतः सर्वैर्गुरोः पुरः ।। १६६<br>
श्रुतशर्मा सपक्षत्वमाश्रित्य स बलाद्यदि ।<br>
अस्मद्विरुद्धं कुरुते कास्माकं तत्र वाच्यता ।। १६७<br>
सूर्यप्रभस्य पक्षेण देवदेवेन शंभुना ।<br>
प्रागेव ह्ययमादिष्टः स पूर्वाराधितोऽस्य यत् ।। १६८<br>
तदस्मिन्नीश्वरादिष्टे कार्ये किं कुर्महे वयम् ।<br>
तन्निष्कारणमेवैतच्छक्रो वक्त्यसमञ्जसम् ।। १६९<br>
इत्युक्तो दानवेन्द्रेण प्रह्लादेन स नारदः ।<br>
तथेति वासवं निन्दन्नदर्शनमगान्मुनिः ।। १७०<br>
तस्मिन्गते दानवेन्द्रानुशनास्तानभाषत ।<br>
वैरानुबन्धः कार्येऽस्मिंस्तावदिन्द्रस्य दृश्यते ।। १७१<br>
किं त्वस्मासु प्रसादैकबद्धकक्ष्ये महेश्वरे ।<br>
का तस्य शक्तिः किं कुर्यादास्था वा तस्य वैष्णवी ।। १७२<br>
इति शुक्रवचः श्रुत्वा दानवास्तेऽनुमन्य च ।<br>
सहप्रह्लादमामन्त्र्य बलिं जग्मुर्निजालयान् ।। १७३<br>
ततश्चतुर्थं पातालं प्रह्लादे स्वालयं गते ।<br>
उत्थाय सदसो राजा विवेशाभ्यन्तरं बलिः ।। १७४<br>
मयः सुनीथश्चान्ये च सर्वे सूर्यप्रभादयः ।<br>
प्रणम्य बलिमाजग्मुस्तदेव स्वं निकेतनम् ।। १७५<br>
तत्रोचितकृताहारपानेष्वेषु समेत्य सा ।<br>
लीलावती सुनीथं तं जगाद जननी निजा ।। १७६<br>
पुत्र जानासि यदिमा भार्यास्ते महतां सुताः ।<br>
तेजस्वती धनेशस्य तुम्बुरोर्मङ्गलावती ।। १७७<br>
चन्द्रप्रभशरीरेण परिणीता च या त्वया ।<br>
प्रभासस्य वसोरेतां वेत्सि कीर्तिमतीं सुताम् ।। १७८<br>
तिस्रस्तदेता द्रष्टव्याः समदृष्ट्या सुत त्वया ।<br>
इत्युक्त्वा मुख्यभार्यास्तास्तिस्रोऽस्मै सा समर्पयत् ।। १७९<br>
ततस्तस्मिन्दिने रात्रौ सुनीथो ज्येष्ठया तया ।<br>
तेजस्वत्या समं शय्यावासवेश्म विवेश सः ।। १८०<br>
तत्रोपभुङ्क्ते स्म तया सुचिरोत्सुकया सह ।<br>
रतक्रीडासुखं तत्तत्प्राग्भुक्तमपि नूतनम् ।। १८१<br>
सूर्यप्रभस्तु सचिवैः सह वासगृहेऽपरे ।<br>
निशि तस्यामपत्नीको न्यषीदच्छयनीयके ।। १८२<br>
निःस्नेहेन किमेतेन स्वप्रियास्त्यजता बहिः ।<br>
इतीव निद्रा स्त्रीनित्यस्यैकस्याप्यस्य नाययौ ।। १८३<br>
प्रहस्तस्य च सेर्ष्येव कार्यचिन्तैकसङ्गिनः ।<br>
अन्ये तु परितः सूर्यप्रभं निद्रां ययुः सुखम् ।। १८४<br>
तावत्सूर्यप्रभः सोऽत्र प्रहस्तश्च सखीयुताम् ।<br>
प्रविशन्तीं ददृशतुर्वरकन्यामनुत्तमाम् ।। १८५<br>
मा भूत्सुराङ्गना सर्गो विच्छायोऽस्याः पुरो मम ।<br>
इत्युत्पाद्यापि विधिना पाताले स्थापितामिव ।। १८६<br>
सूर्यप्रभश्च केयं स्यादिति यावद्विमर्शति ।<br>
तावत्सा तत्सखीनेत्य सुप्तानेकैकमैक्षत ।। १८७<br>
अचक्रवर्तिचिह्नांस्तान्हित्वा तल्लक्षणान्वितम् ।<br>
दृष्ट्वा सूर्यप्रभं सा तमुपागान्मध्यशायिनम् ।। १८८<br>
उवाच च सखीं सोऽयं सखि तत्स्पृश पादयोः ।<br>
एतां तोयसुशीताभ्यां कराभ्यां प्रतिबोधय ।। १८९<br>
तच्छ्रुत्वा तत्सखी सा तत्तथा चक्रे स चेक्षणे ।<br>
सूर्यप्रभो व्याजसुप्तं विहाय प्रोदघाटयत् ।। १९०<br>
वीक्ष्य चोवाच कन्ये ते के युवां किमिहागमः ।<br>
भवत्योरिति तच्छ्रुत्वा तत्सखी तमभाषत ।। १९१<br>
शृणु देवास्ति पाताले द्वितीयेऽधिपतिर्जयी ।<br>
अमील इति दैत्येन्द्रो हिरण्याक्षसुतो बली ।। १९२<br>
कलावतीति तस्यैषा प्राणेभ्योऽप्यधिका सुता ।<br>
स इतोऽद्य बलेः पार्श्वादागत्यैतत्पिताब्रवीत् ।। १९३<br>
दिष्ट्याद्य जीवितं प्राप्तः सुनीथः पुनरीक्षितः ।<br>
सुमुण्डीकावतारश्च दृष्टः सूर्यप्रभो युवा ।। १९४<br>
सृष्टः खेचरसच्चक्रवर्ती भावी हरेण यः ।<br>
तदिहानन्दसंमानं सुनीथस्य करोम्यहम् ।। १९५<br>
सुतां सूर्यप्रभायैतां प्रयच्छामि कलावतीम् ।<br>
सुनीथस्यैकगोत्रत्वाद्दातुं चैषा न युज्यते ।। १९६<br>
सूर्यप्रभश्च पुत्रोऽस्य राजजन्मनि नासुरे ।<br>
तत्सुतस्य च संमानः कृतस्तस्य कृतो भवेत् ।। १९७<br>
एतत्पितुर्वचः श्रुत्वा त्वद्गुणाकृष्टमानसा ।<br>
मत्सखीयमिहायाता त्वद्दर्शनकुतूहलात् ।। १९८<br>
एवं तयोक्ते तत्सख्या निद्राति स्म मृषैव सः ।<br>
तदभिप्रायतात्पर्यं ज्ञातुं सूर्यप्रभस्तदा ।। १९९<br>
साथ कन्या विनिद्रस्य प्रहस्तस्यान्तिकं शनैः ।<br>
गत्वा सखीमुखेनोक्त्वा सर्वमस्मै बहिर्ययौ ।। २००<br>
प्रहस्तश्चाप्युपागत्य देव जागर्षि किं न वा ।<br>
इति सूर्यप्रभं स्माह स चोन्मिष्य तमभ्यधात् ।। २०१<br>
सखे जागर्मि निद्रा हि ममाद्यैकाकिनः कुतः ।<br>
विशेषं तु वदाम्येवं शृणु गोप्यं हि किं त्वयि ।। २०२<br>
अधुनैव प्रविष्टेह मया दृष्टा सखीयुता ।<br>
कन्यकैका समा यस्यास्त्रैलोक्येऽपि न दृश्यते ।। २०३<br>
क्षणेन च गता क्वापि हृत्वैव मम मानसम् ।<br>
तद्गवेषय सद्यस्तामिहैव क्वचन स्थिताम् ।। २०४<br>
इति सूर्यप्रभेणोक्तः प्रहस्तोऽथ बहिर्गतः ।<br>
दृष्ट्वात्र तां समं सख्या स्थितां कन्यामभाषत ।। २०५<br>
मया त्वदुपरोधेन स्वस्वाम्येष विबोधितः ।<br>
तत्त्वं मदुपरोधेन पुनर्देह्यस्य दर्शनम् ।। २०६<br>
पश्यास्य रूपं भूयोऽपि कृतार्थकरणं दृशोः ।<br>
तव पश्यतु चैषोऽपि दृष्टिमात्रवशीकृतः ।। २०७<br>
प्रबुद्धेन ह्यनेनाहमुक्तः कृत्वा भवत्कथाम् ।<br>
कुतोऽपि दर्शयानीय तां मे प्राणिमि नान्यथा ।। २०८<br>
ततोऽहं त्वामुपायातस्तदेह्यालोकय स्वयम् ।<br>
इति प्रहस्तेनोक्ता सा कन्यासुलभया ह्रिया ।। २०९<br>
प्रसह्य नाशकद्गन्तुं विमृशन्ती यदा तदा ।<br>
हस्ते गृहीत्वा नीताभूत्तेन सूर्यप्रभान्तिकम् ।। २१०<br>
सूर्यप्रभश्च तां दृष्ट्वा पार्श्वायातां कलावतीम् ।<br>
उवाच चण्डि युक्तं ते किमेतद्यदिहाद्य मे ।। २११<br>
त्वया सुप्तस्य चौर्येण प्रविश्य हृदयं हृतम् ।<br>
तदिहानिगृहीता त्वं चौरि न त्यक्ष्यसे मया ।। २१२<br>
एतच्छ्रुत्वा विदग्धा सा तत्सखी व्याजहार तम् ।<br>
पूर्वं ज्ञात्वैव पित्रैव चौरीयं निग्रहाय ते ।। २१३<br>
निश्चितार्पयितुं यस्मात्तस्मात्कस्ते निषेधकः ।<br>
अस्याश्चौर्योचितं कामं निग्रहं न करोषि किम् ।। २१४<br>
तच्छ्रुत्वालिङ्गितुं सूर्यप्रभे वाञ्छति सत्रपा ।<br>
मा मार्यपुत्र कन्यास्मीत्यवोचत्सा कलावती ।। २१५<br>
ततः प्रहस्तोऽवादीत्तां मा विकल्पोऽस्तु देवि ते ।<br>
गान्धर्वो ह्येष सर्वेषां विवाहानामिहोत्तमः ।। २१६<br>
इत्युक्त्वैव समं सर्वैः प्रहस्ते निर्गते बहिः ।<br>
सूर्यप्रभस्तदैवैतां भार्यां चक्रे कलावतीम् ।। २१७<br>
तया सह च पातालकन्यया मर्त्यदुर्लभम् ।<br>
भेजे सुरतसंभोगमचिन्त्यनवसंगमम् ।। २१८<br>
रात्र्यन्ते च कलावत्यां गतायां वसतिं निजाम् ।<br>
सूर्यप्रभः सुनीथस्य ययौ पार्श्वं मयस्य च ।। २१९<br>
ते मिलित्वाथ सर्वेऽपि प्रह्लादस्यान्तिकं ययुः ।<br>
स तान्यथार्हं संमान्य सभास्थो मयमब्रवीत् ।। २२०<br>
सुनीथस्योत्सवेऽमुष्मिन्प्रियं कर्तव्यमेव नः ।<br>
तदद्य यावत्सर्वेऽपि वयमेकत्र भुञ्ज्महे ।। २२१<br>
एवं कुर्मोऽत्र को दोष इत्युक्ते च मयेन सः ।<br>
दूतैर्निमन्त्रयामास प्रह्लादोऽत्रासुराधिपान् ।। २२२<br>
आययुश्चात्र सर्वेभ्यः पातालेभ्यः क्रमेण ते ।<br>
पूर्वमागाद्बली राजा सहासंख्यैर्महासुरैः ।। २२३<br>
अनन्तरममीलश्च दुरारोहश्च वीर्यवान् ।<br>
सुमायस्तन्तुकच्छश्च विकटाक्षः प्रकम्पनः ।। २२४<br>
धूमकेतुर्महामायो ये चान्येऽप्यसुरेश्वराः ।<br>
एकैको निजसामन्तसहस्रेणाययौ वृतः ।। २२५<br>
अपूर्यत सभा तैश्च विहितान्योन्यवन्दनैः ।<br>
यथाक्रमोपविष्टांश्च प्रह्लादस्तानमानयत् ।। २२६<br>
प्राप्ते चाहारकाले ते सर्वे सह मयादिभिः ।<br>
गङ्गास्नाताः समाजग्मुर्भोजनाय महासभाम् ।। २२७<br>
शतयोजनविस्तीर्णां सुवर्णमणिकुट्टिमाम् ।<br>
रत्नस्तम्भचितां न्यस्तविचित्रमणिभाजनाम् ।। २२८<br>
तत्र प्रह्लादसहिताः ससुनीथमयाश्च ते ।<br>
सूर्यप्रभेण सचिवैर्युक्तेन च सहासुरः ।। २२९<br>
तत्तन्नानाविधं भक्ष्यभोज्यलेह्मादि षड्रसम् ।<br>
दिव्यमन्नं बुभुजिरे पपुः पानमथोत्तमम् ।। २३०<br>
भुक्तपीताश्च गत्वान्यत्सर्वे रत्नमयं सदः ।<br>
दैत्यदानवकन्यानां ददृशुर्नृत्तमुत्तमम् ।। २३१<br>
तत्प्रसङ्गे ददर्शात्र प्रनृत्तां पितुराज्ञया ।<br>
प्रह्लादस्य सुतां सूर्यप्रभो नाम्ना महल्लिकाम् ।। २३२<br>
द्योतयन्तीं दिशः कान्त्या वर्षन्तीममृतं दृशोः ।<br>
कौतुकादिव पातालमागतां मूर्तिमैन्दवीम् ।। २३३<br>
ललाटतिलकोपेतां चारुसुरपादिकाम् ।<br>
स्मेरदृष्टिं विधात्रैव सृष्टां नृत्तमयीमिव ।। २३४<br>
केशैररालैर्दशनैः शिखरैर्बिभ्रतीं स्तनौ ।<br>
उरोमण्डलिनौ नृत्तं सृजतीमिव नूतनम् ।। २३५<br>
दृष्ट्वैव च तदा चण्डी तस्य सूर्यप्रभस्य सा ।<br>
अपि स्वीकृतमन्याभिर्जहार हृदयं हठात् ।। २३६<br>
ततः साप्यसुरेन्द्राणां मध्ये दूराद्ददर्श तम् ।<br>
हरदग्धे स्मरे सृष्टं धात्राऽपरमिव स्मरम् ।। २३७<br>
दृष्ट्वैव तद्गतमनास्तथाभूदचलद्यथा ।<br>
आङ्गिकोऽभिनयोऽप्यस्या दृष्ट्वैवाविनयं रुषा ।। २३८<br>
सभास्थाश्च तयोर्भावं तं द्वयोरप्यलक्षयन् ।<br>
प्रेक्षणं चोपसंजह्रुः श्रान्ता राजसुतेति ते ।। २३९<br>
ततः सूर्यप्रभं तिर्यक्पश्यन्ती सा महल्लिका ।<br>
पित्रा विसृष्टा वन्दित्वा दानवेन्द्रानगाद्गृहम् ।। २४०<br>
दानवेन्द्राश्च ते सर्वे यथास्वमगमन्गृहान् ।<br>
सूर्यप्रभोऽपि स्वावासमाजगाम दिनक्षये ।। २४१<br>
प्रदोषे च कलावत्या पुनरागतया सह ।<br>
सुष्वापाभ्यन्तरे गुप्तं बहिः सुप्ताखिलानुगः ।। २४२<br>
तावन्महल्लिका सापि तत्संदर्शनसोत्सुका ।<br>
तत्राययौ सविस्रम्भवयस्याद्वयसंगता ।। २४३<br>
अन्तः प्रवेष्टुमिच्छन्तीं प्रज्ञाढ्याख्यो ददर्श ताम् ।<br>
सूर्यप्रभस्य सचिवो निद्रया तत्क्षणोज्झितः ।। २४४<br>
देवि तिष्ठ क्षणं यावत्प्रविश्याभ्यन्तरादहम् ।<br>
निर्गच्छामीति स च तां परिज्ञायोत्थितोऽभ्यधात् ।। २४५<br>
रुद्धाः स्मः किं बहिः कस्माद्यूयं चेति सशङ्कया ।<br>
तया पृष्टः स भूयोऽपि प्रज्ञाढ्यो निजगाद ताम् ।।२४६<br>
स्वैरं सुप्तस्य सहसैवान्तिकं किं प्रविश्यते ।<br>
सुप्तश्चास्मत्प्रभुरसावेको व्रतवशादिति ।। २४७<br>
ततस्तया विशस्व त्वमित्युक्तः सविलक्षया ।<br>
प्रह्लाददैत्यसुतया प्रज्ञाढ्योऽन्तर्विवेश सः ।। २४८<br>
सुप्तां कलावतीं दृष्ट्वा तस्मै सूर्यप्रभाय सः ।<br>
प्रबोध्य स्वैरमाचख्यावागतां तां महल्लिकाम् ।। २४९<br>
सूर्यप्रभश्च बुद्ध्वा तच्छनैरुत्थाय निर्गतः ।<br>
दृष्ट्वा महल्लिकामात्मतृतीयामप्यभाषत ।। २५०<br>
नीतः कृतार्थतां तावदयमभ्यागतो जनः ।<br>
नीयतां स्थानमप्येतदासनं परिगृह्यताम् ।। २५१<br>
तच्छ्रुत्वोपविवेशाथ सहान्याभ्यां महल्लिका ।<br>
सूर्यप्रभोऽप्युपाविक्षत्स प्रज्ञाढ्ययुतस्ततः ।। २५२<br>
उपविश्य स चोवाच तन्वि यद्यपि मे कृता ।<br>
त्वयावज्ञा सदस्यन्या प्रेक्ष्यान्ते वर्धमानया ।। २५३<br>
तथापि तावल्लोलाक्षि दृष्टमात्रेण मे तव ।<br>
सौन्दर्येणेव नृत्तेन लोचने सफलीकृते ।। २५४<br>
इति सूर्यप्रभेणोक्ता सा प्रह्लादसुताब्रवीत् ।<br>
नार्यपुत्रापराधोऽसौ मम सोऽत्रापराध्यति ।। २५५<br>
येनाहं संसदि कृता भग्नाभिनयलज्जिता ।<br>
एतच्छ्रुत्वा जितोऽस्मीति हसन्सूर्यप्रभोऽब्रवीत् ।। २५६<br>
जग्राह च करेणास्याः करं राजसुतोऽथ सः ।<br>
बलात्कारग्रहाद्भीतमिव सस्वेदवेपथुम् ।। २५७<br>
मुञ्चार्यपुत्र कन्याहं पितृवश्येति वादिनीम् ।<br>
ततोऽसुरेन्द्रतनयां प्रज्ञाढ्यस्तामुवाच सः ।। २५८<br>
कन्यानां किं न गान्धर्वो विवाहो देवि विद्यते ।<br>
न च प्रदास्यत्यन्यस्मै पिता त्वां लक्षिताशयः ।। २५९<br>
एतस्य चात्र संमानं निश्चितं स करिष्यति ।<br>
तदलं साध्वसेनेदृग्वृथा मा भूत्समागमः ।। २६०<br>
एवं महल्लिकां यावत्प्रज्ञाढ्यस्तां ब्रवीति सः ।<br>
तावत्साभ्यन्तरे तत्र प्रबुद्धाभूत्कलाबती ।। २६१<br>
अपश्यन्ती च तं सूर्यप्रभं सा शयनीयके ।<br>
प्रतीक्ष्य किंचिदुद्विग्नशङ्किता निरगाद्बहिः ।। २६२<br>
दृष्ट्वा महल्लिकोपेतं तं चात्र निजवल्लभम् ।<br>
सकोपा च सलज्जा च सभया च बभूव सा ।। २६३<br>
महल्लिकापि दृष्ट्वैव तामासीद्भीतलज्जिता ।<br>
सूर्यप्रभश्च निःस्पन्दस्तस्थावालिखितो यथा ।। २६४<br>
दृष्टा कथं पलायेऽहं जिह्रेमीर्ष्यामि वा यदि ।<br>
इति तत्पार्श्वमेवागात्कलावत्यपि सा ततः ।। २६५<br>
कुशलं सखि कुत्र त्वमागतैवमितो निशि ।<br>
एवं महल्लिकां तां च साभ्यसूयमुवाच सा ।। २६६<br>
ततो महल्लिकावोचन्ममैतद्गृहमत्र तु ।<br>
त्वमन्यपातालगृहात्प्राप्ता प्राघुणिकाद्य मे ।। २६७<br>
तच्छ्रुत्वा सा विहस्यैतां कलावत्येवमब्रवीत् ।<br>
सत्यं दृश्यत एवेदं यत्त्वं सर्वस्य कस्यचित् ।। २६८<br>
करोषीहागतस्यैव प्राघुणातिथ्यसत्क्रियाम् ।<br>
एवमुक्ते कलावत्या सा जगाद महल्लिका ।। २६९<br>
यदि प्रीत्या मयोक्ता त्वं तत्किं सद्वेषनिष्ठुरम् ।<br>
एवं वदसि निर्लज्जे किमहं सदृशी तव ।। २७०<br>
किमहं बान्धवादत्ता दूरादेत्य परस्थले ।<br>
परस्य शयने सुप्ता रहस्येकाकिनी निशि ।। २७१<br>
अह पितुः प्राघुणिकं स्वस्थाने द्रष्टुमागता ।<br>
आतिथ्येनाधुनैवैषा सखीद्वितयसंगता ।। २७२<br>
यदास्मान्विप्रलभ्यादावसौ मन्त्री प्रविष्टवान् ।<br>
तदैवैतन्मया ज्ञातं त्वया व्यक्तीकृतं स्वतः ।। २७३<br>
एवं महल्लिकोक्ता सा कलावत्यगमत्ततः ।<br>
तिर्यक्कोपकषायेण पश्यन्ती चक्षुषा प्रियम् ।। २७४<br>
ततो महल्लिका सापि बहुवल्लभ याम्यहम् ।<br>
संप्रतीति रुषा सूर्यप्रभमुक्त्वा ततो ययौ ।। २७५<br>
सूर्यप्रभश्च विमना युक्तं यदभवत्तदा ।<br>
कान्ताभ्यां हि समं तस्य तदासक्तं मनो गतम् ।। २७६<br>
अथ ज्ञातुं कलावत्याः कलहान्तरचेष्टितम् ।<br>
प्राहिणोद्द्रुतमुत्थाप्य प्रभासं स स्वमन्त्रिणम् ।। २७७<br>
महल्लिकायास्तद्वच्च प्रहस्तं स विसृष्टवान् ।<br>
स्वयं च तत्प्रतीक्षः सन्नासीत्प्रज्ञाढ्यसंयुतः ।। २७८<br>
अथान्विष्य कलावत्याश्चेष्टितं स समाययौ ।<br>
प्रभासो निकटं तस्य पृष्टश्चैवमुवाच तम् ।। २७९<br>
इतो द्वितीयपातालवर्ति तद्गतवानहम् ।<br>
वासवेश्म कलावत्याः स्वविद्याच्छादितात्मकः ।। २८०<br>
बहिस्तत्र द्वयोश्चेट्योरालापश्च श्रुतो मया ।<br>
एकाब्रवीत्सखि किमद्योद्विग्नास्ते कलावती ।। २८१<br>
ततो द्वितीयाप्यवदत्सखि शृण्वत्र कारणम् ।<br>
सुमुण्डीकावतारो हि चतुर्थेऽद्य रसातले ।। २८२<br>
स्थितः सूर्यप्रभो नाम रूपेण जितमन्मथः ।<br>
तस्मै गत्वा स्वयं गुप्तमात्मा दत्तः किलैतया ।। २८३<br>
गतायामद्य चैतस्या तत्सकाशं निशागमे ।<br>
प्रह्लाददुहिताप्यागात्स्वयं तत्र महल्लिका ।। २८४<br>
तया सहेर्ष्याकलहं कृत्वा सत्यात्मघातने ।<br>
उद्यतैषा सुखावत्या स्वस्रा दृष्ट्वैव रक्षिता ।। २८५<br>
ततश्चान्तः प्रविश्यैव निपत्य शयनीयके ।<br>
स्थिता तया सह स्वस्रा पृष्टवृत्तान्तविग्नया ।। २८६<br>
एवं चेट्योः कथां श्रुत्वा प्रविश्यात्र तथैव ते ।<br>
कलावतीसुखावत्यौ दृष्टे तुल्याकृती मया ।। २८७<br>
इति प्रभासो यावत्तं वक्ति सूर्यप्रभं रहः ।<br>
तावत्प्रहस्तोऽप्यत्रागात्पुष्टः सोऽप्यब्रवीदिदम् ।। २८८<br>
इतो महल्लिकावासगृहं यावदहं गतः ।<br>
तावत्तत्र प्रविष्टा सा सखीभ्यां सह दुर्मनाः ।। २८९<br>
अहं तत्रैव चादृश्यो विद्यायुक्त्या प्रविष्टवान् ।<br>
दृष्टा मयात्र तस्याश्च सख्यो द्वादश तत्समाः ।। २९०<br>
ताश्च सद्रत्नपर्यङ्कनिषण्णां परिवृत्य ताम् ।<br>
महल्लिकामुपाविक्षन्नेका चोवाच तां ततः ।। २९१<br>
सखि कस्मादकस्मात्त्वमुद्विग्नेवाद्य दृश्यसे ।<br>
विवाहे प्रस्तुतेऽप्येषा बत का ते विषादिता ।। २९२<br>
तच्छ्रुत्वा सविमर्शा सा तां प्रह्लादसुताब्रवीत् ।<br>
को मे विवाहो दत्तास्मि कस्मै केनोदितं तव ।। २९३<br>
एवं तयोक्ते सर्वास्ता जगदुर्निश्चितं तव ।<br>
प्रातर्विवाहो दत्तासि सखि सूर्यप्रभाय च ।। २९४<br>
त्वज्जनन्या च देव्यैतदद्योक्तं त्वदसंनिधौ ।<br>
अस्मान्नियोजयन्त्या ते कौतुकप्रतिकर्मणि ।। २९५<br>
तद्धन्यासि च यस्यास्ते भावी सूर्यप्रभः पतिः ।<br>
यद्रूपलुब्धो निद्राति निशि नेहाङ्गनाजनः ।। २९६<br>
अस्माकं तु विषादोऽयं क्वेदानीं त्वं वयं क्व च ।<br>
तस्मिन्हि भर्तरि प्राप्ते त्वमस्मान्विस्मरिष्यसि ।। २९७<br>
एतन्महल्लिका तासां मुखाच्छ्रुत्वा जगाद सा ।<br>
कच्चित्स दृष्टो युष्माभिर्मनस्तस्मिन्गतं च वः ।। २९८<br>
तच्छ्रुत्वा तामवोचंस्ता हर्म्यात्सोऽस्माभिरीक्षितः ।<br>
का च सा स्त्री मनो यस्या न स दृष्टो हरेदिति ।। २९९<br>
ततः साप्यवदत्तर्हि तातं वक्ष्याम्यहं तथा ।<br>
युष्मानप्यखिलास्तस्मै दापयिष्याम्यमूर्यथा ।। ३००<br>
इत्थमन्योन्यविरहो न स्यान्नः सहवासतः ।<br>
इति ब्रुवाणां कन्यास्ताः संभ्रान्ताः संबभाषिरे ।। ३०१<br>
सखि मैवं कृथा नैतद्युक्तमेषा त्रपा हि नः ।<br>
एवमुक्तवतीरेताः सा जगादासुरेन्द्रजा ।। ३०२<br>
किमयुक्तं न तेनैका परिणेयाहमेव हि ।<br>
तस्मै सर्वेऽपि दास्यन्ति दुहितॄर्दैत्यदानवाः ।। ३०३<br>
अन्याश्च राजतनयास्तस्योदूढा भुवि स्थिताः ।<br>
परिणेष्यति बह्वीश्च स विद्याधरकन्यकाः ।। ३०४<br>
तन्मध्ये परिणीतासु युष्मासु मम का क्षतिः ।<br>
सुखं प्रत्युत वत्स्यामो वयं सख्यः परस्परम् ।। ३०५<br>
अन्याभिस्तु विरुद्धाभिः कस्ताभिः संस्तवो मम ।<br>
युष्माकं च त्रपा कात्र सर्वमेतत्करोम्यहम् ।। ३०६<br>
इति तासां कथा यावद्वर्तते त्वद्गतात्मनाम् ।<br>
तावत्ततोऽहं निर्गत्य स्वैरं त्वत्पार्श्वमागतः ।। ३०७<br>
एतत्प्रहस्तस्य मुखाच्छ्रुत्वा सूर्यप्रभोऽत्र सः ।<br>
अनिद्र एव शयने तां निशामनयन्मुदा ।। ३०८<br>
प्रातः सह सुनीथेन मयेन सचिवैश्च सः ।<br>
असुराधिपतिं द्रष्टुं प्रह्लादं तत्सभां ययौ ।। ३०९<br>
सुनीथं तत्र स प्राह प्रह्लादो दर्शितादरः ।<br>
सुतां सूर्यप्रभायाहं ददाम्यस्मै महल्लिकाम् ।। ३१०<br>
अस्य हि प्राघुणातिथ्यं कार्यं मे तव च प्रियम् ।<br>
एतत्प्रह्लादवचनं सुनीथोऽभिननन्द सः ।। ३११<br>
ततो वेदीं समारोप्य मध्यज्वलितपावकाम् ।<br>
तत्प्रभाभ्राजितोदग्ररत्नस्तम्भावभासिताम् ।। ३१२<br>
महल्लिकां तां स्वसुतां प्रादात्सूर्यप्रभाय सः ।<br>
प्रह्लादोऽसुरसाम्राज्यसदृशीभिर्विभूतिभिः ।। ३१३<br>
ददौ सद्रत्नराशींश्च स दुहित्रे वराय च ।<br>
त्रिदशावजयानीतान्सुमेरुशिखरोपमान् ।। ३१४<br>
तात ता अपि देह्यस्मै सखीर्मे द्वादश प्रियाः ।<br>
एवं महल्लिका स्वैरं प्रह्लादं सा तदाब्रवीत् ।। ३१५<br>
पुत्रि मद्भ्रात्रधीनास्तास्तेन वन्दीकृता यतः ।<br>
मम दातुं न युज्यन्त इति सोऽपि जगाद ताम् ।। ३१६<br>
कृतोद्वाहोत्सवश्चास्मिन्याते सूर्यप्रभो दिने ।<br>
विवेश वासकं नक्तं स महल्लिकया सह ।। ३१७<br>
सर्वकामोपचाराढ्यं तत्र तं सुरतोत्सवम् ।<br>
अनया समनःप्रीतिसौख्यं सोऽनुबभूव च ।। ३१८<br>
प्रातर्गते च प्रह्लादे सभां तस्मिन्सहानुगे ।<br>
अमीलो दानवाधीशः प्रह्लादादीनभाषत ।। ३१९<br>
अद्य युष्माभिरखिलैरागन्तव्यं गृहे मम ।<br>
तत्रातिथ्यं यतः सूर्यप्रभस्यास्य करोम्यहम् ।। ३२०<br>
सुतां कलावती तस्मै ददामि यदि वो हितम् ।<br>
एतत्तद्वचनं सर्वे तथेति प्रतिपेदिरे ।। ३२१<br>
ततो द्वितीयं पातालं तस्मिन्नेव क्षणे च ते ।<br>
सर्वे जग्मुः समं सूर्यप्रभेण समयादिना ।। ३२२<br>
तत्रामीलो ददौ तस्मै सुतां सूर्यप्रभाय ताम् ।<br>
कलावतीं प्रक्रियया दत्तात्मानमपि स्वयम् ।। ३२३<br>
कृत्वा विवाहं प्रह्लादगृहे भुक्त्वासुरान्वितः ।<br>
निन्ये भोगोपचारेण दिनं सूर्यप्रभोऽत्र तत् ।। ३२४<br>
द्वितीयेऽह्नि तथैवैतान्दुरारोहोऽसुरेश्वरः ।<br>
निमन्त्र्य सर्वाननयत्पञ्चमं स्वरसातलम् ।। ३२५<br>
तत्र सूर्यप्रभाय स्वां नाम्ना स कुमुदावतीम् ।<br>
प्रादादन्यवदातिथ्यहेतोर्विधिवदात्मजाम् ।। ३२६<br>
ततः सर्वैः समेतस्तैर्भोगैर्नीत्वा दिनं स तत् ।<br>
वासकं कुमुदावत्या भेजे सूर्यप्रभो निशि ।। ३२७<br>
तत्र त्रिलोकसुन्दर्या नवसंगमसोत्कया ।<br>
स स्निग्धमुग्धया साकं तया रात्रिमुवास ताम् ।। ३२८<br>
प्रातश्च तन्तुकच्छेन प्रह्लादप्रमुखैर्वृतः ।<br>
निमन्त्र्य सप्तमं निन्ये पातालं स स्वमन्दिरम् ।। ३२९<br>
तत्रासुरपतिः सोऽस्मै सुतां नाम्ना मनोवतीम् ।<br>
ददौ सरत्नाभरणां तप्तजाम्बूनदद्युतिम् ।। ३३०<br>
ततः सूर्यप्रभः सोऽत्र नीत्वाधिकसुखं दिनम् ।<br>
मनोवतीनवाश्लेषसुखिनीमनयन्निशाम् ।। ३३१<br>
अपरेद्युश्च तं सर्वयुक्तं कृतनिमन्त्रणः ।<br>
पातालमनयत्षष्ठं स्वं सुमायोऽसुराधिपः ।। ३३२<br>
तत्र सोऽपि ददौ तस्मै सुभद्रां नाम कन्यकाम् ।<br>
दूर्वालताश्यामलाङ्गीं मूर्तिं पाञ्चशरीमिव ।। ३३३<br>
तया सुरतसंभोगयोग्यया श्यामयात्र सः ।<br>
सहासीत्तदहः सूर्यप्रभः पूर्णेन्दुवक्त्रया ।। ३३४<br>
अन्येद्युश्च बली राजा तद्वदेव निनाय तम् ।<br>
सूर्यप्रभं स्वपातालं तृतीयं सोऽसुरानुगः ।। ३३५<br>
सोऽपि तत्र सुतां तस्मै सुन्दरीं नाम दत्तवान् ।<br>
बालप्रवालसच्छायां माधवीमिव मञ्जरीम् ।। ३३६<br>
स्त्रीरत्नेन समं तेन रेमे सूर्यप्रभोऽत्र सः ।<br>
सुरञ्जितस्तद्दिवसं दिव्यभोगविभूषितम् ।। ३३७<br>
अपरेऽहि मयः सोऽपि राजपुत्रं तथैव तम् ।<br>
चतुर्थपातालगतं भूयोऽनैषीत्स्वमन्दिरम् ।। ३३८<br>
विचित्ररत्नप्रासादं निजमायाविनिर्मितम् ।<br>
नवं नवमिवाभासमानं लक्ष्म्या प्रतिक्षणम् ।। ३३९<br>
तत्र सोऽपि ददौ तस्मै सुमायाख्यां निजां सुताम् ।<br>
जगदाश्चर्यरूपां स्वां शक्तिं मूर्तिमतीमिव ।। ३४०<br>
मानुषत्वाच्च तस्मै तां नैवादेयाममन्यत ।<br>
सोऽपि रेमे तया साकमत्र सूर्यप्रभः कृती ।। ३४१<br>
विद्याविभक्तदेहोऽथ सर्वाभिर्युगपत्सह ।<br>
अरंस्तासुरकन्याभिस्ताभिः सह नृपात्मजः ।। ३४२<br>
तात्त्विकेन तु देहेन भजते स्म स भूयसा ।<br>
महल्लिकां प्रियतमां प्रह्लादासुरकन्यकाम् ।। ३४३<br>
एकदा च निशि स्वैरं स्थितस्तां स महल्लिकाम् ।<br>
एवं सूर्यप्रभोऽपृच्छदभिजातां कथान्तरे ।। ३४४<br>
प्रिये रात्रौ सहायाते ये द्वे सख्यौ तदा तव ।<br>
ते कुतस्त्ये न पश्यामि किं च ते क्व गते इति ।। ३४५<br>
ततो महल्लिकावादीत्सुष्ठ्वहं स्मारिता त्वया ।<br>
ते न द्वे एव ताः सन्ति वयस्या द्वादशेह मे ।। ३४६<br>
मत्पितृव्येण च स्वर्गादानीता अपहृत्य ताः ।<br>
एकामृतप्रभा नाम द्वितीया केशिनी तथा ।। ३४७<br>
पर्वतस्य मुनेरेते तनये शुभलक्षणे ।<br>
कालिन्दीति तृतीया च चतुर्थी भद्रिकेति च ।। ३४८<br>
तथा दर्पकमालेति पञ्चमी चारुलोचना ।<br>
एता महामुनेस्तिस्रो देवलस्यात्मसंभवाः ।। ३४९<br>
षष्ठी सौदामनी नाम सप्तमी चोज्ज्वलाभिधा ।<br>
एते हाहाभिधानस्य गन्धर्वस्य सुते उभे ।। ३५०<br>
अष्टमी पीवरा नाम गन्धर्वस्य हुहोः सुता ।<br>
नवम्यञ्जनिका नाम कालस्य दुहिता विभोः ।। ३५१<br>
पिङ्गलाच्च गणाज्जाता दशमी केसरावली ।<br>
एकादशी मालिनीति नाम्ना कम्बलनन्दिनी ।। ३५२<br>
नाम्ना मन्दारमालेति द्वादशी वसुकन्यका ।<br>
अप्सरःसु समुत्पन्नाः सर्वा दिव्यस्त्रियस्तु ताः ।। ३५३<br>
पातालं प्रथमं नीतास्ताश्चोद्वाहे कृते मम ।<br>
तुभ्यं मया च देयास्तास्तद्युक्ता स्यां सदा यथा ।। ३५४<br>
प्रतिज्ञातं मया चैतत्तासां स्नेहो हि तासु मे ।<br>
तातोऽप्युक्तो मया तेन न दत्ता भ्रात्रपेक्षिणा ।। ३५५<br>
एतच्छ्रुत्वा सवैलक्षस्तां स सूर्यप्रभोऽब्रवीत् ।<br>
प्रिये महानुभावा त्वमहं कुर्यां कथं त्विदम् ।। ३५६<br>
एवं सूर्यप्रभेणोक्ता रुषावोचन्महल्लिका ।<br>
मत्समक्षं वहस्यन्या मद्वयस्यास्तु नेच्छसि ।। ३५७<br>
याभिर्वियुक्ता रज्येयं नाहमेकमपि क्षणम् ।<br>
इत्युक्तस्तु तया सूर्यप्रभस्तुष्ट्यान्वमंस्त तत् ।। ३५८<br>
ततस्तदेव पातालं नीत्वैव प्रथमं तया ।<br>
प्रह्लादसुतया तस्मै प्रदत्ता द्वादशापि ताः ।। ३५९<br>
अथामृतप्रभामुख्यास्ताः स सूर्यप्रभः क्रमात् ।<br>
परिणीयोपभुङ्क्ते स्म तस्यां दिव्याङ्गना निशि ।। ३६०<br>
प्रातश्च ताः प्रभासेन नाययित्वा रसातलम् ।<br>
चतुर्थं स्थापयामास च्छन्नाः पृष्ट्वा महल्लिकाम् ।। ३६१<br>
स्वयं चालक्षितः साकं तया तत्रैव सोऽगमत् ।<br>
सभाजनाय च प्राग्वत्प्रह्लादस्य सभां ययौ ।। ३६२<br>
तत्रासुरेन्द्रो वक्ति स्म तं सुनीथं मयं च सः ।<br>
यात सर्वे दितिदनू द्रष्टुं देव्यावुभे इति ।। ३६३<br>
तथेत्यथ रसातलात्सपदि निर्गतास्ते ततो यथास्वमसुरैः समं मयसुनीथसूर्यप्रभाः ।<br>
विमानमनुचिन्तितं तदधिरुह्य भूतासनं सुमेरुगिरिसानुगं प्रययुराश्रमं काश्यपम् ।। ३६४<br>
तत्र ते दितिदनू सह स्थिते सादरैर्मुनिजनैर्निवेदिताः ।<br>
अभ्युपेत्य ददृशुः क्रमेण ते पादयोश्च शिरसा ववन्दिरे ।। ३६५<br>
ते च तानसुरमातरावुभे सानुगान्समवलोक्य सादरे ।<br>
साश्रु मूर्ध्नि परिचुम्ब्य समदादाशिषोऽनुपदमूचतुर्मयम् ।। ३६६<br>
प्राप्तजीवितममुं तवात्मजं वीक्ष्य पुत्रक सुनीथमावयोः ।<br>
चक्षुरद्य सफलत्वमागतं त्वां च पुण्यकृतमेव मन्महे ।। ३६७<br>
सुमुण्डीकं चैतं कृतिनमिह सूर्यप्रभतया पुनर्जात दिव्याकृतिधरमसाधारणगुणम् ।<br>
चितं भाविश्रेयः प्रथमपिशुनैर्लक्षणगुणैर्विलोक्यान्तस्तोषात्स्फुटमिह नमावः स्ववपुषि ।। ३६८<br>
तच्छीघ्रमुत्तिष्ठत यात वत्साः प्रजापतिं द्रष्टुमिहार्यपुत्रम् ।<br>
तद्दर्शनाद्वो भवितार्थसिद्धिः कार्यं च वस्तद्वचनं शिवाय ।। ३६९<br>
इति ताभ्यामादिष्टा देवीभ्यां ते तथैव गत्वा तम् ।<br>
कश्यपमुनिं मयाद्या ददृशुर्दिव्याश्रमे तत्र ।। ३७०<br>
द्रुतशुद्धहाटकाभं तेजोमयमाश्रमे च देवानाम् ।<br>
ज्वालाकपिलजटाधरमनलसमानं दुराधर्षम् ।। ३७१<br>
उपगम्य च तस्य पादयोस्ते निपतन्ति स्म सहानुगैः क्रमेण ।<br>
अथ सोऽपि मुहुः कृतोचिताशीः परितोषादुपवेश्य तानुवाच ।। ३७२<br>
आनन्दः परमो ममैष यदमी दृष्टाः स्थ सर्वे सुताः<br>
श्लाघ्यस्त्वं मय सत्पथादचलितो यः सर्वविद्यास्पदम् ।<br>
धन्यस्त्वं च सुनीथ येन गतमप्याप्तं पुनर्जीवितं<br>
त्वं सूर्यप्रभ पुण्यवांश्च भविता यः खेचराणां पतिः ।। ३७३<br>
तद्धर्मे पथि वर्तितव्यमधुना बोद्धव्यमस्मद्वचो<br>
भोक्ष्यध्वे सततं सुखानि परमामासाद्य येन श्रियम् ।<br>
नैव स्याच्च पुरा यथा परिभवो भूयः परेभ्योऽत्र वो<br>
धर्मातिक्रमिणोऽसुरा हि मुरजिच्चक्रस्य याता वशम् ।। ३७४<br>
ये चासुरा देवहताः सुनीथ मर्त्यप्रवीरास्त इमेऽवतीर्णाः ।<br>
योऽभूत्सुमुण्डीक इहानुजस्ते सूर्यप्रभः सैष किलाद्य जातः ।। ३७५<br>
अन्येऽपि तेऽमी असुरा वयस्या अस्यैव जाताः खलु बान्धवाश्च ।<br>
यः शम्बराख्यश्च महासुरोऽभूत्सैषोऽद्य जातः सचिवः प्रहस्तः ।। ३७६<br>
यश्चासुरोऽभूत्त्रिशिरा स जातः सिद्धार्थनामा सचिवो मयस्य ।<br>
वातापिरित्यास च दानवो यः प्रज्ञाढ्यनामास्य स एव मन्त्री ।। ३७७<br>
उलूकनामा दनुजश्च योऽभूत्सोऽयं वयस्योऽस्य शुभंकराख्यः ।<br>
योऽयं वयस्योऽस्य च वीतभीतिः स कालनामाप्यभवत्सुरारिः ।। ३७८<br>
यश्चैष भासः सचिवोऽस्य सोऽयं दैत्योऽवतीर्णो वृषपर्वनामा ।<br>
योऽयं प्रभासश्च स एष दैत्यो वत्सावतीर्णः प्रबलाभिधानः ।। ३७९<br>
महात्मना रत्नमयेन येन देवैर्विपक्षैरपि याचितेन ।<br>
कृत्वा शरीरं दलशोऽवतीर्णं रत्नानि जातान्यखिलानि यस्मात् ।। ३८०<br>
तत्तोषतश्चण्डिकयास्य देव्या वरोऽन्यदेहानुगतः स दत्तः ।<br>
येन प्रभासोऽद्य स एष जातो महाबलो दुष्प्रसहो रिपूणाम् ।। ३८१<br>
यौ दानवावभूतां पूर्वं सुन्दोपसुन्दनामानौ ।<br>
तावेतौ सर्वदमनभयंकरावस्य मन्त्रिणौ जातौ ।। ३८२<br>
यश्च हयग्रीवाख्यो विकटाक्षश्चासुरावभूतां द्वौ ।<br>
स्थिरबुद्धिमहाबुद्धी उत्पन्नावस्य ताविमौ सचिवौ ।। ३८३<br>
अन्येऽप्यस्य य एते श्वशुराः सचिवादिबान्धवा ये च ।<br>
तेऽप्यवतीर्णा असुरा यैरिन्द्राद्याः पुरा जिता बहुशः ।। ३८४<br>
तद्युष्माकं पक्षः पुनरप्येवं क्रमाद्गतो वृद्धिम् ।<br>
धीरा भवत समृद्धिं प्राप्स्यथ धर्मादविच्युताः परमाम् ।। ३८५<br>
इति वदति कश्यपर्षौ दाक्षायण्यः किलास्य पत्न्योऽत्र ।<br>
अदितिप्रमुखाः सर्वा माध्यंदिनसवनसमय आजग्मुः ।। ३८६<br>
दत्त्वाशिषं मयादिषु नमत्सु भर्तुः कृताह्निकाज्ञासु ।<br>
तास्वथ शक्रोऽत्रागात्सलोकपालोऽपि तं मुनिं द्रष्टुम् ।। ३८७<br>
वन्दितसदारकश्यपमुनिचरणो वन्दितो मयाद्यैश्च ।<br>
सोऽथ सरोषं पश्यन्सूर्यप्रभमुक्तवान्मयं शक्रः ।। ३८८<br>
एषोऽर्भकः स जाने विद्याधरचक्रवर्तिताकामः ।<br>
तदसौ स्वल्पेन कथं संतुष्टो नेन्द्रतां किमर्थयते ।। ३८९<br>
तच्छ्रुत्वैव मयस्तं जगाद देवेश तत्त्वयीन्द्रत्वम् ।<br>
परमेश्वरेण निर्मितमादिष्टं चास्य खेचरेशत्वम् ।। ३९०<br>
इति मयवचनान्मघवा स तदा विहसन्नुवाच सामर्षः ।<br>
अत्यल्पं हि तदस्याः सुलक्षणस्याकृतेरमुष्येति ।। ३९१<br>
अथ स मयोऽप्यवदत्तं श्रुतशर्मा यत्र खेचरेन्द्रत्वे ।<br>
योग्यस्तत्रासंशयमाकृतिरस्यायमर्हतीन्द्रत्वम् ।। ३९२<br>
इत्युक्तवते तस्मै मयाय कुपितः स वज्रमुद्यम्य ।<br>
मघवोत्तस्थौ कश्यपमुनिरकरोच्चाथ कोपहुंकारम् ।। ३९३<br>
धिक्कारमुखरताम्रैर्वदनैः कोपं ययुश्च दित्याद्याः ।<br>
तत इन्द्रः शापभयादुपाविशत्संहृतायुधोऽवनतः ।। ३९४<br>
प्रणिपत्य पादयोरथ दारयुतं तं सुरासुरप्रभवम् ।<br>
कश्यपमुनिं प्रसाद्य च विज्ञापितवान्कृताञ्जलिः शक्रः ।। ३९५<br>
श्रुतशर्मणे मया यद्भगवन्विद्याधराधिराजत्वम् ।<br>
दत्तं तदेष हर्तुं सूर्यप्रभ उद्यतोऽधुना तस्य ।। ३९६<br>
एष च सर्वाकारं मयोऽस्य तत्साधने कृतोद्योगः ।<br>
तच्छ्रुत्वा स तमिन्द्रं दितिदनुसहितः प्रजापतिरवोचत् ।। ३९७<br>
इष्टस्ते श्रुतशर्मा मघवन्सूर्यप्रभश्च शर्वस्य ।<br>
न च तस्येच्छामि तथा तेनाज्ञप्तश्च पूर्वमत्र मयः ।। ३९८<br>
तत्त्वं मयस्य किं खलु जल्पसि कथयात्र कोऽपराधोऽस्य ।<br>
एष हि धर्मपथस्थो ज्ञानी विज्ञानवान्गुरुप्रणतः ।। ३९९<br>
भस्माकरिष्यदस्मत्कोधाग्निस्त्वामघं व्यधास्यश्चेत् ।<br>
न च शक्तस्त्वमिमं प्रति प्रभावमेतस्य किं न जानासि ।। ४००<br>
इति मुनिनात्र सदारेणोक्ते लज्जाभयानते चेन्द्रे ।<br>
अदितिरुवाच स कीदृक्श्रुतशर्मा दर्श्यतामिहानीय ।। ४०१<br>
एतन्निशम्य शक्रो मातलिमादिश्य तत्क्षणं तत्र ।<br>
आनाययति स्म स तं श्रुतशर्माणं नभश्चराधीशम् ।। ४०२<br>
तं दृष्ट्वा कृतविनतिं वीक्ष्य च सूर्यप्रभं तमप्राक्षुः ।<br>
कश्यपमुनिं स्वभार्याः क एतयो रूपलक्षणाढ्य इति ।। ४०३<br>
अथ स मुनीन्द्रोऽवादीच्छ्रुतशर्मास्यापि न प्रभासस्य ।<br>
एतत्सचिवस्य समः किं पुनरेतस्य निरुपमानस्य ।। ४०४<br>
सूर्यप्रभ एष यतो दिव्यैस्तै रूपलक्षणैर्युक्तः ।<br>
यैरस्याध्यवसायं विदधानस्येन्द्रतापि नासुलभा ।। ४०५<br>
इति कश्यपर्षिवचनं सर्वेऽपि श्रद्दधुस्तथेत्यत्र ।<br>
तत एष मयाय वरं ददौ मुनिः शृण्वतो महेन्द्रस्य ।। ४०६<br>
यत्पुत्र निर्विकारं भवता स्थितमुद्यतायुधेऽपीन्द्रे ।<br>
तेनाजरामरोऽङ्गैर्वज्रमयैरक्षतश्च भवितासि ।। ४०७<br>
एतावपि ते सदृशौ सुनीथसूर्यप्रभौ महासत्त्वौ ।<br>
शश्वदपरिभवनीयौ भविष्यतः सकलवैरिवर्गस्य ।। ४०८<br>
एष सुवासकुमारश्चापद्रजनीषु चिन्तितोपगतः ।<br>
साहायकं करिष्यति मत्तनयः शरदिजेन्दुसमकान्तिः ।। ४०९<br>
इत्युक्तवतोऽस्य मुनेर्भार्या ऋषयश्च लोकपालाश्च ।<br>
सदसि मयप्रभृतिभ्यस्तेभ्यः सर्वे वरान्ददुस्तद्वत् ।। ४१०<br>
अदितिरथ शक्रमवदद्विरमाविनयात्प्रसादयेन्द्र मयम् ।<br>
दृष्टं विनयफलं हि त्वयाद्य यदनेन सद्वराः प्राप्ताः ।। ४११<br>
तच्छ्रुत्वा मयमिन्द्रः पाणावालम्ब्य तोषयामास ।<br>
सूर्यप्रभाभिभूतः श्रुतशर्मा चाभवद्दिनेन्दुनिभः ।। ४१२<br>
प्रणम्य तमथ क्षणात्सुरपतिर्गुरुं कश्यपं जगाम स यथागतं निखिललोकपालान्वितः ।<br>
मयप्रभृतयोऽपि ते मुनिवरस्य तस्याज्ञया ततः खलु तदाश्रमात्प्रकृतकार्यसिद्ध्यै ययुः ।। ४१३<br>
इति महाकविश्रीसोमदेवभट्टविरचिते कथासरित्सागरे सूर्यप्रभलम्बके द्वितीयस्तरङ्गः ।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/kAvyam/TIkA/padyam/kathAsaritsAgaraH/08/002/">००२ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ००२</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/kAvyam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 23 01:31:34 UTC. (<a href="http://google.com/search?q=01%3a31%3a34%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
